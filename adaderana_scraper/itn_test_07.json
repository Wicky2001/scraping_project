[
{"title": "ශ්‍රී ලංකා ක්‍රිකට් දූෂිත නම් වහාම නීතිය ක්‍රියාත්මක කරන්න  – කෝප් කමිටුවෙන් උපදෙස්", "url": "https://www.itnnews.lk/2021/04/07/330427/", "cover_image": "https://www.itnnews.lk/wp-content/uploads/2021/01/cope.png", "date_published": "2021-04-08T12:34:14+05:30", "content": "ශ්‍රී ලංකා ක්‍රිකට් ආයතනයේ 2017 සහ 2018 මූල්‍ය වර්ෂ සදහා විගණකාධිපති වාර්තාව සහ එහි වත්මන් කාර්ය සාධනය පිළිබද පරික්ෂා කිරීමට කෝප් කමිටුව රැස්වුණා. ශ්‍රි ලංකා ක්‍රිකට් ආයතනයේ අනුමත කාර්ය මණ්ඩලය 162 ක්, ඉන් 123ක් කොන්ත්‍රාත් තනතුරු වීම විශාල ගැටලුවක් බවයි කෝප් කමිටුව පෙන්වා දෙන්නේ. මූල්‍ය අංශ ප්‍රධාන, නීති නිලධාරී, තොරතුරු තාක්ෂණ නිලධාරී සහ අභ්‍යන්තර විගනක යන තනතුරු අනිවාර්යයෙන්ම ස්ථිර විය යුතු බවද ඔවුන් පෙන්වා දුන්නා. ශ්‍රී ලංකා ක්‍රිකට් හි ප්‍රසම්පාදන කටයුතු ද අවිධිමත් බැවින් එය විධිමත් කිරීමට නිසි ක්‍රමවේදයක් සැකසිය යුතු බවට කෝප් කමිටුව නිර්දේශ කළා. ක්‍රීඩා අධ්‍යක්ෂ ජෙනරාල්වරයාගේ මැදිහත් වීම මීට වඩා ඉහළ මට්ටමක පැවතිය යුතුයි. ක්‍රීඩා සංගම්වලට මුදල් ලබා දීම සදහා නිවැරදි ආකෘතියක් සැකසිය යුතුයි. ක්‍රීඩා පනත කඩිනමින් සංශෝධනය කරන ලෙස ක්‍රීඩා අමාත්‍යවරයාට සහ ශ්‍රී ලංකා ක්‍රිකට් ආයතනයට දැනුම් දීමටද කෝප් කමිටුව නිර්දේශ කළා. 2018 දකුණු අප්‍රිකා ශ්‍රී ලංකා ක්‍රිකට් සංචාරයට අදාළව අනුග්‍රාහක අයිතිය වෙනුවෙන් ලැබිය යුතු රුපියල් මිලියන 29ක ආදායම් මුදල මෙතෙක් අය කර නොගැනීම සම්බන්ධයෙන් කෝප් කමිටුව ප්‍රශ්න කළා. රහස් පොලිසිය මේ වන විටත් ඒ පිළිබද විමර්ශනයක් ආරම්භ කර ඇති බවයි ශ්‍රී ලංකා ක්‍රිකට් ප්‍රධාන විධායක නිලධාරී ඈෂ්ලි ද සිල්වා මහතා මෙහිදී පැවසුවේ. එහි වාර්තාව මාස තුනක් ඇතුළත කාරක සභාවට ලබා දෙන ලෙස අවධාරණය කෙරුණා. එම මුදල ඩයමන්ඩ් චැනල් නම් ඇමෙරිකා ජාතිකයෙකුගේ ගිණුමකට බැරවී ඇති බවත් එය සිදුවූයේ කෙසේද යන්න පිළිබද විමර්ශන වලදී අවධානය යොමු වී ඇති බවත් කාරක සභාවේදී හෙළිවුණා. චන්දික හතුරුසිංහ ශ්‍රී ලංකා ක්‍රිකට් ප්‍රධාන පුහුණුකරු ලෙස බදවා ගැනීමට අදාල ගිවිසුම දෝශ සහිත වීම හේතුවෙන් නීතිමය ක්‍රියාමාර්ග ගැනීම සදහා මේ වන විට වියදම් කර ඇති මුදල රුපියල් මිලියන 30ක් බවද මෙහිදී හෙළිවුණා. 2019 මූල්‍ය ප්‍රකාශනවලට පැවති  දෝශ හේතුවෙන් 2020 ගිණුම් වලින් එම මුදල් කපා හැරීම ගැන කෝප් කමිටුව ක්‍රිකට් ආයතනයට දැඩිව දෝෂාරෝපණ එල්ලකළා. මීට වගකිවයුතු නිලධාරීන්ට කඩිනම් නීතිමය ක්‍රියාමාර්ග ගත යුතු බවයි මෙහිදී අවධාරණය කෙරුණේ. පොළොන්නරුව හිගුරක්ගොඩ ප්‍රදේශයේ ක්‍රිකට් ක්‍රීඩාංගනයක් සහ බහු ක්‍රීඩා සංගමයක් ඉදි කිරීම වෙනුවෙන් රුපියල් මිලියන 132ක් වියදම් කර තිබුණ ද ඊට අදාළ හිමිකම් ඔප්පුවක් මෙතෙක් ලබා නොගැනීම පිළිබදව ද කාරක සභාවේ අවධානය‌ යොමු වුණා. 2014 සිට 2017 දක්වා ගෙවිය යුතු ණය ගිණුම් 69ක් 2020 මූල්‍ය ප්‍රකාශවලින් කපා හැර තිබීම පිළිබදවද මෙහිදී අවධානය යොමුවුණා."},
{"title": "මහබැංකු පනත් කෙටුම්පත ව්‍යවස්ථාවට පටහැනි නැහැ – කතානායක පාර්ලිමේන්තුවට කියයි", "url": "https://www.itnnews.lk/2023/04/04/473132/", "cover_image": "https://www.itnnews.lk/wp-content/uploads/2021/02/mahinda-yapa-kathanayaka-sp.jpg", "date_published": "2023-04-04T12:31:55+05:30", "content": "යෝජිත මහබැංකු පනත් කෙටුම්පත ආණ්ඩුක්‍රම ව්‍යවස්ථාවට පටහැනි නොවන බව ශ්‍රේෂ්ඨාධිකරණය තීරණය කර ඇති බව කතානායකවරයා අද පාර්ලිමේන්තුවට දැනුම් දුන්නා. කථානායක මහින්ද යාපා අබේවර්ධන මහතා ඒ සම්බන්ධයෙන් දැනුම් දෙමින් සඳහන් කළේ ශ්‍රේෂ්ඨාධිකරණය පෙන්වා ඇති සංශෝධන සිදු කිරීමෙන් අනතුරුව සාමාන්‍ය බහුතරයකින් පාර්ලිමේන්තුවේදී එය සම්මතකළ හැකි බවයි."},
{"title": "අවුරුදු 60 වැඩි වැඩිහිටියන්ට කොවිඩ් එන්නත ලබා දීම ඇරඹෙයි", "url": "https://www.itnnews.lk/2021/03/12/325161/", "cover_image": "https://www.itnnews.lk/wp-content/uploads/2021/03/60.jpg", "date_published": "2021-03-13T11:55:28+05:30", "content": "වයස අවුරුදු 60 වැඩි වැඩිහිටියන් සදහා කොවිඩ් මර්දන එන්නත ලබා දීම අද ආරම්භ කෙරුණා. ඒ අමාත්‍ය පවිත්‍රා වන්නිආරච්චි මහත්මියගේ ප්‍රධානත්වයෙන් රාජගිරිය වික්ටෝරියා වැඩිහිටි නිවාසයේදීයි."},
{"title": "ඊයේ වැඩිම ආසාදිතයින් පිරිස ගම්පහ දිස්ත්‍රික්කයෙන් හඳුනා ගැනේ", "url": "https://www.itnnews.lk/2021/07/04/346917/", "cover_image": "https://www.itnnews.lk/wp-content/uploads/2021/03/corona.jpg", "date_published": "2021-07-04T17:22:26+05:30", "content": "කොවිඩ් 19 ආසාදිතයින් 1262 නෙකු ඊයේ දිනයේ මෙරටින් හඳුනාගත්තා. මාස දෙකකට පසු අඩුම ආසාදිතයින් සංඛ්‍යාවක් වාර්තා වූයේ ඊයේ දිනයේදී බව සෞඛ්‍ය අංශ තහවුරු කළා. ඊයේ දිනයේ හඳුනා ගත් ආසාදිතයින් 1,262 නා අතරින් 11 දෙනෙකු විදෙස් ගතව මෙරටට පැමිණි පුද්ගලයින්. ඊයේ දිනයේත් වැඩිම ආසාදිතයින් පිරිසක් වාර්තා වුණේ ගම්පහ දිස්ත්‍රික්කයෙන්. එම සංඛ්‍යාව 247 ක්. කළුතර දිස්ත්‍රික්කයෙන් 224 ක් ත්‍රිකුණාමලයෙන් 105ක් කොළඹින් 98ක් සහ පොළොන්නරුවෙන් 87 දෙනෙකු වාර්තා වුණා. ඒ අනුව මෙරටින් වාර්තා වන සමස්ත කොරෝනා ආසාදිතයින් සංඛ්‍යාව 264,057 ක්. 29,506 දෙනෙකු රෝහල්වල සහ අතරමැදි ප්‍රතිකාර මධ්‍යස්ථානවල ප්‍රතිකාර ලබනවා. පූර්ණ සුවය ලැබූ සංඛ්‍යාව 231,394 ක්. නුවරඑළිය දිස්ත්‍රික්කයෙන් පසුගිය පැය 24 තුළ කොරෝනා ආසාදිතයින් 26 දෙනෙකු වාර්තා වී තිබෙනවා. පසුගිය දින කිහිපයේ වාර්තා වූ ආසාදිතයින් සංඛ්‍යාවට වඩා පසුගිය පැය 24 තුළ ආසාදිතයින් වාර්තාවීමේ අඩුවක් සිදුව ඇති බව නුවරඑළිය දිස්ත්‍රික් සෞඛ්‍ය වෛද්‍ය කාර්යාලය පවසනවා."},
{"title": "සමූපකාර සමිති සම්බන්ධයෙන් කඩිනම් විගණනයක් ආරම්භ කර තිබෙනවා – අමාත්‍ය වසන්ත සමරසිංහ", "url": "https://www.itnnews.lk/2025/01/07/655146/", "cover_image": "https://www.itnnews.lk/wp-content/uploads/2025/01/6-4-860x615.jpg", "date_published": "2025-01-07T15:38:37+05:30", "content": "සමූපකාර සමිති සම්බන්ධයෙන් කඩිනම් විගනණයක් ආරම්භ කර ඇතැයි වෙළෙඳ, වාණිජ, ආහාර සුරක්ෂිතතා සහ සමූපකාර සංවර්ධන අමාත්‍ය වසන්ත සමරසිංහ මහතා පවසනවා . අද(07) පාර්ලිමේන්තුවේදී මන්ත්‍රී දේවානන්ද සුරවීර මහතා යොමුකළ වාචික ප්‍රශ්නයකට පිළිතුරු දෙමිනුයි අමාත්‍යවරයා මේ බව පැවසුවේ . ඉදිරියේදී සමූපකාර දෙපාර්තමේන්තුව යටතේ කිසිදු ණය දෙන සමිතියක් ලියාපදිංචි කරන්නේ නැති බවයි අමාත්‍යවරයා සඳහන් කළේ . වැඩිදුරටත් අදහස් දැක්වූ අමාත්‍යවරයා “මූල්‍ය කටයුතු සිදු කරන සමූපකාර සමිති සම්බන්ධයෙන් පැමිණිලි විශාල සංඛ්‍යාවක් එනවා. මෙවැනි සමිති 4,986 ක් තිබෙනවා. මිනිසුුන්ගේ තැන්පත් මුදල් ගෙවන් නැති ප්‍රශ්නත් තිබෙනවා. මෙම සමිති සම්බන්ධයෙන් නීතිමය ගැටලු සහ තැන්පත් කරන මුදල් සම්බන්ධයෙන් ආරක්ෂාව පිළිබඳ ගැටලු රාශියක් තිබෙනවා. ඉදිරියේදී මේ සම්බන්ධයෙන් දැඩි නීතිමය ප්‍රතිසංශෝධනයන්ට යා යුතුව තිබෙනවා. පසුගිය කාලයේ ආණ්ඩුකාරවරු පවා මැදිහත් වෙමින් මෙවැනි සමිති පිහිටුවා තිබෙනවා . මෙම ගැටලුව හැකි ඉක්මනින් විසඳීමට කටයුතු කරන අතර ඉදිරියේදී මෙම ණය දෙන සමූපකාර සමිති සම්බන්ධයෙන් නිසි මැදිහත්වීමක් කිරීමට අමාත්‍යංශය කටයුතු කරනවා”."},
{"title": "වේරහැර තැරැව්කරුවන් 6 දෙනෙකු අත්අඩංගුවට", "url": "https://www.itnnews.lk/2019/12/31/207427/", "cover_image": "https://www.itnnews.lk/wp-content/uploads/2019/04/arrest1.png", "date_published": "2019-12-31T12:21:30+05:30", "content": "වේරහැර කාර්යාල පරිශ‍්‍රය අවට තැරැව්කරුවන් ලෙස කටයුතු කළ 6 දෙනෙකු අත්අඩංගුවට ගෙන තිබෙනවා. කෙටි වේලාවකදී රියදුරු බලපත‍්‍රයක් ලබාදීම සඳහා ඔවුන් එක් අයෙකුගෙන් රුපියල් දස දහසක මුදලක් ලබාගෙන ඇති බවයි පොලිස් විමර්ශනවලදී හෙළිවුණේ. සැකකරුවන්ගෙන් තවත් එවැනි පුද්ගලයන් රැසක් පිළිබඳව තොරතුරු ලැබී තිබෙනවා. අත්අඩංගුවට ගත් පුද්ගලයන් අධිකරණය හමුවට අද ඉදිරිපත් කරන බවයි පොලීසිය සඳහන් කළේ."},
{"title": "“ස්ථිර පත්වීම් නොලැබූ උපාධිධාරීන්ගේ ගැටළුවට විසඳුමක් දෙනවා “- අගමැති", "url": "https://www.itnnews.lk/2022/08/29/431786/", "cover_image": "https://www.itnnews.lk/wp-content/uploads/2022/08/dinehs-pm.png", "date_published": "2022-08-29T12:54:32+05:30", "content": "උපාධිධාරීන්ට පත්වීම් ලබාදීමේදී, විවිධ ගැටළු නිසා පත්වීම් නොලැබූ පිරිසගේ ප්‍රශ්නයට විසඳුමක් ලබාදීමට කටයුතු කරන බව රාජ්‍ය පරිපාලන, ස්වදේශ කටයුතු, පළාත් සභා සහ පළාත් පාලන අමාත්‍යවරයා ලෙස අග්‍රාමාත්‍ය දිනේෂ් ගුණවර්ධන මහතා අද (29) පාර්ලිමේන්තුවේදී ප්‍රකාශ කළේය. විවිධ අඩුපාඩු නිසා 461 දෙනෙකුට පත්වීම් ලැබී නොමැති බවට, විපක්ෂ නායකවරයා විමසූ ප්‍රශ්නයකට පිළිතුරු දෙමින් අග්‍රාමාත්‍යවරයා පැවසුවේ, දැනටමත් මේ සම්බන්ධයෙන් අමාත්‍යංශය ලේකම්වරයා සාකච්ඡා ආරම්භ කර ඇති බවයි. එහිදී වැඩිදුරටත් අදහස් දැක්වූ අග්‍රාමාත්‍ය දිනේෂ් ගුණවර්ධන මහතා, ” ගරු නියෝජ්‍ය කතානායකතුමනි, විපක්ෂ නායකතුමා විසින් රාජ්‍ය පරිපාලන අමාත්‍යංශය යටතේ තිබෙන දෙපාර්තමේන්තුවල, සුදුසුකම්ලාභී, තවමත් ස්ථීරත්වය ලබා නොමැති සංඛ්‍යාව පිළිබඳව සඳහන් කළා. දැනටමත් මේ ප්‍රශ්නය ගැන අමාත්‍යංශ ලේකම්තුමා සාකච්ඡා ආරම්භ කරලා තියෙනවා. එයට විසඳුමක් ලබා දීමට කටයුතු කිරීමට බලාපොරොත්තු වෙනවා. ” යනුවෙන් පැවසීය."},
{"title": "දේශීය ආර්ථිකය ගොඩනැගීමට රාජ්‍ය බැංකු විශාල දායකත්වයක් ලබා දෙනවා", "url": "https://www.itnnews.lk/2020/08/01/270265/", "cover_image": "https://www.itnnews.lk/wp-content/uploads/2020/08/sanjaya.png", "date_published": "2020-08-01T13:04:45+05:30", "content": "දේශීය ආර්ථිකය ගොඩනැගීමට රාජ්‍ය බැංකු විශාල දායකත්වයක් ලබා දෙන බව ශ්‍රී ලංකා නිදහස් පොදුජන බැංකු සේවක පෙරමුණ පවසනවා. එහි ලේකම් සංජය රත්මනගොල්ල මහතා මාධ්‍ය හමුවකට එක්වෙමින් මේ බව කියා සිටියා. [ot-video type=”youtube” url=”https://youtu.be/kNJwuagRUWU”]"},
{"title": "සාමණේර හිමිවරුන් තිදෙනෙකු අපයෝජනය කළ භික්ෂුව රක්ෂිත බන්ධනාගාරයට", "url": "https://www.itnnews.lk/2023/07/09/498446/", "cover_image": "https://www.itnnews.lk/wp-content/uploads/2023/07/ඉසනනම.png", "date_published": "2023-07-10T05:50:36+05:30", "content": "නාවලපිටිය ප්‍රදේශයේ විහාරස්ථානයක වැඩ සිටි සාමණේර හිමිවරුන් තිදෙනෙකු අපයෝජනය කලේ යැයි කියන සිද්ධියක් සම්බන්ධයෙන් එම විහාරස්ථානයේ වැඩ සිටි හික්ෂුවක් අත්අඩංගුවට ගෙන තිබෙනවා. අත්අඩංගුවට ගත් භික්ෂුව නාවලපිටිය මහෙස්ත්‍රාත් අධිකරණයේ වැඩ බලන මහෙස්ත්‍රාත් හර්ෂණි රාජකරුණා මහත්මිය වෙත ඉදිරිපත් කල අවස්තාවේ සැකකාර මේ මස 14 දින දක්වා රක්ෂිත බන්ධනාගාර ගත කිරිමට නියෝග කළා. අපයෝජනයට ලක් වුවේ යැයි කියන සාමණේර හිමිවරුන් තිදෙනා සහ එම විහාරස්ථානයේ වැඩ සිටින සෙසු සාමණේර හිමිවරුන්ද නාවලපිටිය දිස්ත්‍රික් මහ රෝහලේ විශේෂඥ අධිකරණ වෛද්‍යවරයා වෙත යොමු කර එහි වාර්තාවක් අධිකරණය වෙත ඉදිරිපත් කරන ලෙස වැඩ බලන මහෙස්ත්‍රාත්වරිය නාවලපිටිය පොලීසියට නියෝග කර තිබෙනවා. නාවලපිටිය ගිනිගත්හේන ප්‍රධාන මාර්ගය අභියස පිහිටි එම විහාරස්ථානයේ වැඩ සිටින සාමණේර හිමිවරුන් තිදෙනෙකු සැකකාර භික්ෂුව විසින් අපයෝජනය කර ඇති බවට ළමා ආරක්ෂන අධිකාරිය වෙත ලද පැමිණිල්ලක් මතයි නාවලපිටිය පොලීසියේ ළමා සහ කාන්තා කාර්යංශයේ නිලධාරීන් විසින් විමර්ෂණයක් සිදු කර සැකකාර භික්ෂුව අත්අඩංගුවට ගෙන ඇත්තේ."},
{"title": "ප්‍රදේශ රැසකට සවස් කාලයේ වැසි", "url": "https://www.itnnews.lk/2025/03/02/668742/", "cover_image": "https://www.itnnews.lk/wp-content/uploads/2025/03/wassak-860x615.jpg", "date_published": "2025-03-02T06:00:54+05:30", "content": "නැගෙනහිර, දකුණු සහ ඌව පළාත්වලත් මාතලේ, නුවරඑළිය සහ පොළොන්නරුව දිස්ත්‍රික්කවලත් විටින් විට වැසි හෝ ගිගුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව පවසනවා. උතුරු පළාතේත්  අනුරාධපුර දිස්ත්‍රික්කයේත් වැසි වාර කිහිපයක් ඇති විය හැකියි. සෙසු ප්‍රදේශවල සවස් කාලයේදී හෝ රාත්‍රී කාලයේදී තැනින් තැන වැසි හෝ ගිගුරුම් සහිත වැසි ඇතිවේ. බස්නාහිර, සබරගමුව, දකුණු සහ ඌව පළාත්වලත් මාතලේ සහ නුවරඑළිය දිස්ත්‍රික්කයේ ඇතැම් ස්ථාන වලට මි.මි. 75 ට වැඩි තරමක තද වැසි ඇතිවිය හැක. ගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙස ජනතාවගෙන් කාරුණිකව ඉල්ලා සිටිනු ලැබේ."},
{"title": "ඉවතලන කාබන් පෑන් හා දත් බුරුසු ප්‍රතිචක්‍රීකරණය සඳහා වන නව ගිවිසුම අත්සන් කෙරේ", "url": "https://www.itnnews.lk/2020/10/25/293013/", "cover_image": "https://www.itnnews.lk/wp-content/uploads/2020/10/givisuma.png", "date_published": "2020-10-25T12:22:48+05:30", "content": "ඉවතලන හිස් කාබන් පෑන් හා දත් බුරුසු ප්‍රතිචක්‍රීකරණය සදහා නව වැඩපිළිවෙළකට ගිවිසුම් අත්සන් කෙරුණා. ඒ පරිසර අමාත්‍යාංශය හා පෞද්ගලික සමාගම් 2 ක් අතරයි. පරිසර අමාත්‍ය මහින්ද අමරවීර මහතාගේ ප්‍රධානත්වයෙන් ගිවිසුම් අත්සන් කිරීමේ උත්සවය පැවැත්වුණා. ඉන්සී හා ඇට්ලස් ඇසීලියා නමැති සමාගම් 2 යි මෙම ගිවිසුමට අත්සන් තබා ඇත්තේ. කාබන් පෑන් හා දත් බුරුසු දිරාපත්වීම සදහා වසර 500 කට ආසන්න කාලයක් ගතවන බවයි සොයාගෙන ඇත්තේ. නව වැඩපිළිවෙළ යටතේ ප්‍රතිචක්‍රීකරණය කිරීමේ කටයුතු රජයේ මුදල් වැය කිරීමකින් තොරව සිදු කෙරෙනවා. මෙහිදී අදහස් දැක්වු අමාත්‍ය මහින්ද අමරවීර මහතා සදහන් කළේ සැෂේ ඇසුරුම්, ප්ලාස්ටික්වලින් සෑදූ සුළං පුරවන සෙල්ලම් සතුන්,ප්ලාස්ටික් කොට්න්බඩ් ඇතුලු ද්‍රව්‍ය රැසක් ලබන වසරේ ජනවාරි 1 වනදා සිට තහනම් කිරීමට නියමිත බවයි. [ot-video type=”youtube” url=”https://youtu.be/-6SWTavRYVk”]"},
{"title": "ශ්‍රී ලාංකික ක්‍රීඩක ක්‍රීඩිකාවන් පදක්කම් බලාපොරොත්තුවෙන්", "url": "https://www.itnnews.lk/2018/08/22/23946/", "cover_image": "https://www.itnnews.lk/wp-content/uploads/2018/08/Asian-Games.png", "date_published": "2018-08-22T18:45:04+05:30", "content": "පදක්කම් බලාපොරොත්තු සහිතව ශ්‍රී ලාංකික ක්‍රීඩක ක්‍රීඩිකාවන් රැසක් අද දිනයේත් 18 වන ආසියා ක්‍රීඩා උළෙලේ තරග බිමට පිවිසීමට නියමිතයි. ඒ පිළිබද ඉන්දුනීසියාවේ ජකර්තා නුවර සිට තොරතුරු ගෙන එන්නේ අප නියෝජිත චතුක දිවාෂන. චතුක දිවාෂන, [ot-video type=”youtube” url=”https://youtu.be/bdlSHQFJuAc”]"},
{"title": "කිසිදු ඉන්ධන හිඟයක් නැහැ –  ඛනිජ තෙල් සභාපති කියයි", "url": "https://www.itnnews.lk/2025/03/01/668541/", "cover_image": "https://www.itnnews.lk/wp-content/uploads/2025/03/abibawa-860x615.jpg", "date_published": "2025-03-01T06:20:43+05:30", "content": "කිසිදු ඉන්ධන හිඟයක් ඇති නොවන බැවින් කලබල නොවන ලෙස ලංකා ඛනිජ තෙල් සංස්ථාවේ සභාපති ආනන්ද රාජකරුණා මහතා පාරිභෝගිකයින්ට දැනුම් දෙනවා. ඔහු පැවසුවේ ඉන්ධන පිරවුම්හල් විසින් ඉන්ධන ඇනවුම් නතර නොකරන බව සහ මෙතෙක් සංස්ථාව වෙත දැනුම්දී නොමැති බවයි. අවශ්‍ය ලෙස ඉන්ධන තොග සංස්ථාව සතුව පවතින බව සභාපතිවරයා ප්‍රකාශ කරන අතර, අද දිනයට අවශ්‍ය ඉන්ධන ඇනවුම් ලැබී තිබූ බවයි ඔහු පවසන්නේ."},
{"title": "උතුරු පළාතටත් අනුරාධපුර දිස්ත්‍රික්කයටත් වැසි වාර කිහිපයක්", "url": "https://www.itnnews.lk/2025/03/01/668542/", "cover_image": "https://www.itnnews.lk/wp-content/uploads/2025/03/wahi-860x615.jpg", "date_published": "2025-03-01T05:39:56+05:30", "content": "නැගෙනහිර, දකුණු සහ ඌව පළාත්වලත් මාතලේ, නුවරඑළිය සහ පොළොන්නරුව දිස්ත්‍රික්කවලත් විටින් විට වැසි හෝ ගිගුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව පවසනවා. උතුරු පළාතේත් අනුරාධපුර දිස්ත්‍රික්කයේත් වැසි වාර කිහිපයක් ඇති විය හැකියි. සෙසු ප්‍රදේශවල සවස් කාලයේදී හෝ රාත්‍රී කාලයේදී තැනින් තැන වැසි හෝ ගිගුරුම් සහිත වැසි ඇතිවේ. ඌව පළාතෙත් මඩකලපුව, අම්පාර, මාතලේ, නුවරඑළිය සහ පොළොන්නරුව දිස්ත්‍රික්කවලත් ඇතැම් ස්ථාන වලට මි.මි. 75 ක පමණ තරමක තද වැසි ඇතිවිය හැක. උතුරු-මැද, නැගෙනහිර සහ වයඹ පළාත්වලත් මාතලේ, නුවරඑළිය සහ හම්බන්තොට දිස්ත්‍රික්කවලත් විටින් විට හමන පැ.කි.මී. (30-40) ක පමණ තරමක තද සුළං ඇතිවිය හැක. \nගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙස ජනතාවගෙන් කාරුණිකව ඉල්ලා සිටිනු ලැබේ."},
{"title": "අසත්‍ය තොරතුරු ලබාදී අස්වැසුම ගත්තාද? මෙන්න වෙන දේ", "url": "https://www.itnnews.lk/2024/04/30/578801/", "cover_image": "https://www.itnnews.lk/wp-content/uploads/2024/04/13-10.jpg", "date_published": "2024-04-30T15:49:29+05:30", "content": "අසත්‍ය තොරතුරු ලබාදී අස්වැසුම ප්‍රතිලාභ ලබාගත් පිරිස සෙවීමට විශේෂ වැඩපිළිවෙළක් ආරම්භ කර ඇති බව සුබසාධක ප්‍රතිලාභ මණ්ඩලය පවසනවා. එම ප්‍රතිලාභ අත්හිටුවීමට සහ නැවත අයකර ගැනීමට සූදානම් බවයි එම මණ්ඩලය සදහන් කරන්නේ. අසත්‍ය තොරතුරු ලබාදී ඇති පිරිස සම්බන්ධයෙන් නීතිය ක්‍රියාත්මක කිරීම සදහා විශේෂ වැඩපිළිවෙළක් ක්‍රියාත්මක කිරීමට සැළසුම් කර තිබෙනවා. ඊට අදාළ චක්‍රලේඛය සියලු දිස්ත්‍රික් ලේකම්වරුන් වෙත සහ ප්‍රාදේශීය ලේකම්වරුන් වෙත නිකුත් කර ඇති බවයි සුබසාධක ප්‍රතිලාභ මණ්ඩලයේ සභාපති ජයන්ත විජේරත්න මහතා පවසන්නේ. ලබාදී ඇති තොරතුරු සම්පූර්ණයෙන්ම හෝ කොටසක් අසත්‍ය බවට අනාවරණය වුවහොත් සුබසාධන ප්‍රතිලාභ මණ්ඩල පනත යටතේ ද ප්‍රතිපාදන ඇති බවයි ඒ මහතා පෙන්වා දෙන්නේ. අසත්‍ය තොරතුරු බවට තහවුරු වුවහොත් ප්‍රතිලාභියා මුදල් ලබාගෙන නොමැති නම් ලැයිස්තුවෙන් ඉවත් කිරීමට දැනට මුදල් ලබාගන්නේ නම් ප්‍රතිලාභ අත්හිටුවීමට මෙන්ම නැවත අයකර ගැනීම ද සිදුකරන බවයි සභාපතිවරයා ප්‍රකාශ කළේ."},
{"title": "රග්බි ස්ථාවරකරණ කමිටුව අවලංගු කරමින් අතිවිශේෂ ගැසට් නිවේදනයක්", "url": "https://www.itnnews.lk/2023/09/26/518533/", "cover_image": "https://www.itnnews.lk/wp-content/uploads/2023/09/ragby.png", "date_published": "2023-09-26T08:42:08+05:30", "content": "ශ්‍රී ලංකා රග්බි ස්ථාවර කමිටුව අවලංගු කරමින් ක්‍රීඩා අමාත්‍ය රොෂාන් රණසිංහ මහතා නව ගැසට් නිවේදනයක් නිකුත් කර තිබෙනවා. පසුගිය අප්‍රේල් 11 නිකුත් කළ ගැසට් නිවේදනය අවලංගු කරමින් ක්‍රීඩා අමාත්‍යවරයා විසින් නව ගැසට් නිවේදනයක් නිකුත් කර ඇත."},
{"title": "ගල්කිස්ස වෙරළට ගසාගෙන ආ අපද්‍රව්‍ය සම්පූර්ණයෙන් ඉවත් කෙරේ", "url": "https://www.itnnews.lk/2024/07/05/598949/", "cover_image": "https://www.itnnews.lk/wp-content/uploads/2024/07/galkissa-860x615.png", "date_published": "2024-07-05T06:30:10+05:30", "content": "ගල්කිස්ස වෙරළ තීරයට හඳුනා නොගත් ප්‍රභවයකින් තෙල්, තාර වැනි ද්‍රව්‍යක් වෙරළට ගසා ගෙන ඇවිත් තිබෙන බවට සමුද්‍රීය පරිසර ආරක්ෂණ අධිකාරියට පසුගියදා (03) වාර්තා වුණා. ඒ අනුව ක්ෂණිකව ක්‍රියාත්මක වූ සමුද්‍රීය පරිසර ආරක්ෂණ අධිකාරිය එහි පරීක්ෂණ කටයුතු සිදු කරමින් නියදි ලබා ගැනීමට කටයුතු කළා. මෙම දූෂණය පිළිබඳ සැක කළ හැකි ප්‍රභවයක් මෙතෙක් හඳුනා ගෙන නොමැති අතර මෙය නෞකාවකින් බැහැර කරන ලද යම් ද්‍රව්‍යයක් විය හැකි බවට සැක පළ කරනවා. සමුද්‍රීය පරිසර ආරක්ෂණ අධිකාරිය, වෙරළ ආරක්ෂක දෙපාර්තමේන්තුව, ශ්‍රී ලංකා පොලීසිය සහ අනෙකුත් රාජ්‍ය හා රාජ්‍ය නොවන සංවිධානයන්ගේ සහය ඇතිව මෙම තෙල්, තාර වැනි ද්‍රව්‍ය ඉවත් කිරීමේ කටයුතු ඊයේ (04) ආරම්භ කරමින් ගල්කිස්ස වෙරළ තීරයෙන් එම අපද්‍රව්‍ය සම්පූර්ණයෙන් ඉවත් කිරීමට කටයුතු කළා."},
{"title": "ඉසිපතන විද්‍යාලය සහිරා විද්‍යාලය පරදවයි", "url": "https://www.itnnews.lk/2019/03/24/112455/", "cover_image": "https://www.itnnews.lk/wp-content/uploads/2019/03/S9-4.png", "date_published": "2019-03-24T11:39:33+05:30", "content": "ශ්‍රී ලංකා පාසල් රග්බි සංගමය සංවිධාන කළ වයස අවුරුදු 19න් පහළ ලීග් රග්බි තරගාවලියේ  මරදාන සහිරා විද්‍යාලය අතර පැවති තරගය ජයග්‍රහණය කිරිමට කොළඹ ඉසිපතන විද්‍යාල කණ්ඩායම සමත් වුණා. හැව්ලොක්ස් ක්‍රිඩාපිටියේ පැවති තරගයේ පළමු අර්ධය නිමාවන විට මරදාන සහිරා විද්‍යාලයීය රග්බි කණ්ඩායම ලකුණු 03ක් ලබා සිටියා. ඊට එක් දඩුවම් පහරක් ඇතුලත්. එම අර්ධයේදී කොළඹ ඉසිපතන විද්‍යාල රග්බි කණ්ඩායම ලකුණු 07ක් වාර්තා කළා. ඊට උත්සාහක ගෝල දිනුමක් සහ ප්‍රවර්තනයක් ඇතුලත්. තරගය අවසන් අර්ධයේදී අක්‍රමණශිලි තරග රටාවක් නිරූපණය කළ ඉසිපතන විද්‍යාලයීය ක්‍රිඩකයින්, සහිරා විද්‍යාලයීය  කණ්ඩායමට ලකුණු ලබා ගැනිමට ඉඩ ලබා දුන්නේ නැහැ. එහිදි කොළඹ ඉසිපතන විද්‍යාලයීය රග්බි කණ්ඩායම ලකුණු 17ක් ලබා ගනිමින් සිය ජයග්‍රහණය වාර්තා කළා."},
{"title": "හතරවන එක්දින තරගයෙන් දකුණු අප්‍රිකාවට කඩුලු 06ක ජයක්", "url": "https://www.itnnews.lk/2019/03/14/108820/", "cover_image": "https://www.itnnews.lk/wp-content/uploads/2019/03/sl.png", "date_published": "2019-03-14T10:26:11+05:30", "content": "සංචාරක ශ්‍රී ලංකා කණ්ඩායම සමග පැවති හතරවන එක්දින තරගය කඩුලු 06 කින් ජය ගැනීමට දකුණු අප්‍රිකා කණ්ඩායම සමත්වුණා. පෝට් එලිසබත්හි පැවති තරගයේ කාසියේ වාසිය දිනා පළමුව පන්දු රැකීමට දකුණු අප්‍රිකා කණ්ඩායම තීරණය කළා. ඒ අනුව පිටියට පිවිසි ශ්‍රී ලංකා කණ්ඩායමේ ඉදිරිපෙළ පිතිකරුවන්ට යලිත් සාර්ථක වීමට හැකිවූයේ නැහැ. ලකුණු 97 ක් ලෙස මුළු ලකුණු පුවරුවේ සටහන්ව තිබියදී ඉනිමේ පළමු කඩුලු 07 බිද වැටුණා. අනතුරුව සටන්කාමී ඉනිමක් ක්‍රීඩා කරමින් ඉසුරු උදාන මංගල අර්ධ ශතකය සමගින් ලකුණු 78 ක් ඉනිමට එක්කළා. කෙසේ වෙතත් පන්දුවාර 39 යි පන්දු 2 ක් අවසානයේ සියළුදෙනා දැවී ලබාගත හැකිවුනේ ලකුණු 189 ක් පමණයි. අවසන් එක්දින තරග 07 දීම ශ්‍රී ලංකා කණ්ඩායමට නියමිත පන්දුවාර 50 ක්‍රීඩා කිරීමට හැකිවූයේ නැහැ. පිළිතුරු ඉනිම ක්‍රීඩා කළ දකුණූ අප්‍රිකා කණ්ඩායමට යලිත් සාර්ථක ආරම්භයක් ලබාදුන් ක්වින්ටන් ඩි කොක් ලකුණු 51 ක් ඉනිමට එක්කළා. එතැන් සිට වගකීමෙන් ක්‍රීඩා කළ දකුණු අප්‍රිකා පිතිකරුවන් පන්දුවාර 32 යි පන්දු 05 ක් අවසානයේ කඩුලු 04 ක් පමණක් දැවී ලකුණු 190 ක් ලබාගනිමින් පහසුවෙන් ජයග්‍රහණය වාර්තා කළා. ධනංජය ද සිල්වා කඩුලු 03 ක් දවා ගත්තා. කෙසේ වෙතත් තරගයේ වීරයා සම්මානය දිනා ගත්තේ ඉසුරු උදානයි."},
{"title": "ශ්‍රී ලංකා පාපැදි සම්මේලනයේ හිටපු නිලධාරීන් තුන් දෙනෙකුට විදෙස් ගමන් තහනමක්", "url": "https://www.itnnews.lk/2022/12/12/450022/", "cover_image": "https://www.itnnews.lk/wp-content/uploads/2021/11/law-hammer.jpg", "date_published": "2022-12-12T19:37:49+05:30", "content": "ශ්‍රී ලංකා පාපැදි සම්මේලනයේ හිටපු නිලධාරීන් තුන් දෙනෙකුට විදෙස් ගමන් තහනමක් පනවා තිබෙනවා. කුරුදුවත්ත පොලීසිය ගොනුකර තිබූ නඩුවකට අදාළව කොළඹ මහේස්ත්‍රාත් අධිකරණයයි මෙම නියෝගය නිකුත් කර ඇත්තේ. නවරත්න රාජා කරුණාරත්න,  කුලසේකර ගමගේ නිහාල් ධර්මසිරි සහ සේනක ක්ලිපට් රණසිංහ යන අයටයි මෙලෙස විදෙස් ගමන් තහනමක් පනවා තිබෙන්නේ. ශ්‍රී ලංකා පාපැදි සම්මේලනය සතු ලක්ෂ 58 ක් වටිනා පාපැදි සහ පාපැදි අමතර කොටස් ළග තබා ගනිමින් ජාත්‍යන්තර වශයෙන් තමන් සම්මේලනයේ බලයේ සිටිනා බව ප්‍රදර්ශනය කරනමින් මාධ්‍ය නිවේදන නිකුත් කිරීම හා තනතුරු අවභාවිත කිරීම ඔවුන්ට එරෙහිව ඇති චෝදනායි. ශ්‍රී ලංකා පාපැදි සම්මේලනයේ ප්‍රධාන ලේකම් නලින් අධිකාරි ආරච්චිගේ මෙම පැමිණිල්ල ඉදිරිපත් කර තිබුණා."},
{"title": "ගාසා සටන් විරාමය දීර්ඝ කිරීමට ඊශ්‍රායලයේ එකඟත්වය", "url": "https://www.itnnews.lk/2025/03/02/668768/", "cover_image": "https://www.itnnews.lk/wp-content/uploads/2025/03/gaza-860x615.jpg", "date_published": "2025-03-02T10:11:38+05:30", "content": "ඊශ්‍රායලය හා හමාස් සංවිධානය අතර එළඹි සටන් විරාමයේ පළමු අදියර ඊයේ (01)  දිනයෙන් අවසන් වුණා. එහි දෙවන අදියර ක්‍රියාත්මක කිරීම සම්බන්ධයෙන් මේ වනවිට දෙපාර්ශ්වය අතර සාකච්ඡා පැවැත්වෙනවා. ඉදිරි සති හයක කාලය සදහා සටන් විරාමය තාවකාලිකව දීර්ඝ කිරීමට ඊශ්‍රායල රජයේ අනුමැතිය හිමිවී ඇති බවයි විදෙස් මාධ්‍ය සදහන් කරන්නේ. ඉදිරි සති හයක කාලය තුළදී මුස්ලිම් හා යුදෙව් ජාතිකයින්ගේ ආගමික වැඩසටහන් යෙදී ඇති බැවින් එම කාලය තුළදී මෙම සටන් විරාමය ක්‍රියාත්මක කිරීමට දෙපාර්ශවයේ අවදානය යොමුව තිබෙනවා."},
{"title": "එජාප මන්ත‍්‍රීවරයෙකුට මැර ප‍්‍රහාරයක් (Video)", "url": "https://www.itnnews.lk/2018/08/02/18673/", "cover_image": "https://www.itnnews.lk/wp-content/uploads/2018/08/Mara-1.png", "date_published": "2018-08-02T18:46:26+05:30", "content": "දඹුල්ල ජාත්‍යන්තර ක්‍රිකට් ක්‍රීඩාංගනයේ ඊයේ පැවති තරගයෙන් අනතුරුව එක්සත් ජාතික පක්ෂ පළාත් සභා මන්ත්‍රී තිස්ස බණ්ඩාර හේරත් මහතා පහරකෑමකට ලක්ව තුවාල ලබා තිබෙනවා. තුවාල ලැබූ පළාත් සභා මන්ත්‍රී තිස්ස බණ්ඩාර හේරත් මහතා සහ ශ්‍රී ලංකා ක්‍රිකට් ආයතනයේ පෞද්ගලික ආරක්ෂක නිලධාරියෙකු තුවාල ලබා රෝහල්ගත කර සිටින බව දඹුල්ල පොලිසිය පවසනවා. තරගය අවසන් වී යමින් සිටි පුද්ගලයෙකු රථ වාහන රාජකාරියේ යෙදී සිටි පෞද්ගලික ආරක්ෂක නිලධාරියෙකුට පහර දී පළාගොස් තිබෙනවා. එම පුද්ගලයා ලුහුබැඳ ගොස් අල්ලාගත් පොලිසිය ඔහුට පහරදෙන අවස්ථාවේ ඊට එරෙහි වූ තමන්ට පොලිසිය පහරදුන් බවයි තුවාල ලැබූ මන්ත්‍රීවරයා සඳහන් කරන්නේ. පළාත් සභා මන්ත්‍රී තිස්ස බණ්ඩාර හේරත්, [ot-video type=”youtube” url=”https://youtu.be/qud5f58BU8U”]"},
{"title": "නිසි ලෙස අක්ෂි පරීක්ෂාව සිදු කර  ග්ලුකොමා රෝගයෙන් බේරෙමු", "url": "https://www.itnnews.lk/2025/03/06/669809/", "cover_image": "https://www.itnnews.lk/wp-content/uploads/2025/03/asata-asa-860x615.jpg", "date_published": "2025-03-06T11:29:53+05:30", "content": "තමන්ට ග්ලූකෝමා රෝගී තත්ත්වය වැළඳී ඇත්දැයි ශ්‍රී ලංකාව ඇතුළු සංවර්ධනය වෙමින් පවතින රටවල ජනතාවගෙන් සියයට 90ක්ම හඳුනාගෙන නොමැති බව විශේෂඥ වෛද්‍යවරුන්ගේ සංගමයේ ග්ලූකෝමා අනුකමිටුවේ සභාපති අක්‍ෂි ශල්‍ය විශේෂඥ වෛද්‍ය දිල්රුවනි ආරියසිංහ මහත්මිය පවසනවා. ඇය කියා සිටියේ පුද්ගලයින් 100 දෙනෙකු ගත් කළ ඉන් 3යි දශම දෙකකට ග්ලූකෝමා වැළඳීමේ අවදානමක් පවතින බවයි. ග්ලූකෝමායනු ඇහේ පීඩනය වැඩි වීම නිසා ඇහේ ස්නායුවල තෙරපීමක් ඇති වී පෙනීම ක්‍රම ක්‍රමයෙන් අඩු වී යාමකි. එනම් ඇහේ ස්නායුවලට සිදුවන බලපෑම් නිසා ස්නායු විනාශ වීම නිසා ඇති වන තත්ත්වයකි. එහි අවසාන ප්‍රතිඵලය අන්ධභාවයට පත් වීමයි. අවුරුදු 40ට වැඩි පිරිස් වසරකට වරක්වත් අක්ෂි ශල්‍ය විශේෂඥ වෛද්‍යවරයකු හමුවී ග්ලෝකෝමාව සඳහා  සිදු කර ගත යුතු බවයි අක්‍ෂි ශල්‍ය විශේෂඥවරිය පෙන්වා දෙන්නේ. ඇස් පරීක්ෂාව අක්ෂි ඒකකයක් ඇති ඕනෑම රජයේ රෝහලකින් හෝ ඕනෑම ශික්ෂණ හෝ මහ රෝහලකින් හෝ ඇතැම් මූලික රෝහල්වලින් නොමිලේ  ඔබට  කර ගත හැකියි."},
{"title": "බලපත්‍ර නොමැතිව වැලි කැණීම් කල සැකකරුවෙකු අත්අඩංගුවට", "url": "https://www.itnnews.lk/2025/03/06/669808/", "cover_image": "https://www.itnnews.lk/wp-content/uploads/2025/03/wali-860x615.png", "date_published": "2025-03-06T10:41:51+05:30", "content": "අක්කරපත්තුව පොලිස් වසමේ පුලාවලි සොරියනාරු ඇල අසළ ප්‍රදේශයේදී බලපත්‍ර නොමැතිව වැලි කැණීම් කල සැකකරුවෙකු අත්අඩංගුවට ගෙන තිබෙනවා. ඒ විශේෂ කාර්ය බලකා තිරුක්කෝවිල් කඳවුරේ නිලධාරීන්ට ලැබුණු තොරතුරක් මත සිදුකල වැටලීමකදීයි. සැකකරු සමග ට්‍රැක්ටර් රථයක් ,වැලි සහ කැණීමට යොදා ගන්නා උපකරණ පොලිස් භාරයට ගෙන තිබෙනවා. සැකකරු වයස අවුරුදු 21ක් වන අක්කරපත්තුව ප්‍රදේශයේ පදිංචිකරුවෙක්. අක්කරපත්තුව පොලීසිය සිද්ධිය සම්බන්ධයෙන් වැඩිදුර විමර්ශන සිදුකරනු ලබනවා."},
{"title": "ලසිත් මාලිංගට සතියක විවේකයක්", "url": "https://www.itnnews.lk/2019/05/09/128665/", "cover_image": "https://www.itnnews.lk/wp-content/uploads/2019/02/lasith.jpg", "date_published": "2019-05-09T15:16:37+05:30", "content": "ස්කොට්ලන්තය සමග පැවැත්විමට නියමිත එක්දින ක්‍රිකට් තරගාවලියට ලසිත් මාලිංග ක්‍රිඩා නොකරන බව වාර්තාවනවා. ඉන්දිය ප්‍රිමියර් ලීග් ක්‍රිකට් තරගාවලියට ක්‍රීඩා කරන ලසිත් මාලිංගට සතියක පමණ විවේකයක් ලබා දීමට තේරිම් කමිටුව පියවර ගෙන තිබීම ඊට හේතුවයි.  ස්කොට්ලන්තයට එරෙහි එක්දින තරග දෙක පැවැත්වෙන්නේ ලබන 18 වනදා සහ 21 වනදායි. කෙසේ වෙතත් ලෝක කුසලානයට පෙර ශ්‍රී ලංකාව සහභාගිවන පුහුණු තරග දෙක සදහා ලසිත් මාලිංග ක්‍රීඩා කිරීමට නියමිතයි. එම පුහුණු තරග දෙක ලබන 24 වනදා දකුණු අප්‍රිකාව සහ 27 වනදා ඕස්ට්‍රේලියාව සමග පැවැත්වීමට නියමිතයි."},
{"title": "SL vs SA දෙවන ටෙස්ට් ක්‍රිකට් තරගයට සූදනම්", "url": "https://www.itnnews.lk/2019/02/21/101155/", "cover_image": "https://www.itnnews.lk/wp-content/uploads/2019/02/SL-VS-SA-2.png", "date_published": "2019-02-21T12:43:59+05:30", "content": "සංචාරක ශ්‍රී ලංකා කණ්ඩායම හා දකුණු අප්‍රිකා කණ්ඩායම අතර දෙවන ටෙස්ට් ක්‍රිකට් තරගය පෝට් එලිසබෙත්හිදී අද ආරම්භ වනවා. තරගය මෙරට වේලාවෙන් පස්වරු 01.30ට ආරම්භවීමට නියමිතයි. ශ්‍රී ලංකා කණ්ඩායමට නායකත්වය ලබාදෙන්නේ දිමුත් කරුණාරත්නයි. පළමු ටෙස්ට් ක්‍රිකට් තරගය ජයගැනිමට ශ්‍රී ලංකා කන්ඩායමට හැකි වුණා. තරග දෙකකින් යුත් ටෙස්ට් ක්‍රිකට් තරගාවලිය ජය ගැනිමට නම් ශ්‍රී ලංකා කණ්ඩායම මෙම ක්‍රීකට් තරගය ජයග්‍රහණය කිරීම හෝ ජය පරාජයෙන් තොරව අවසන් කර ගත යුතු වනවා. ශ්‍රී ලංකාව හා දකුණු අප්‍රිකාව අතර දැනට එරටදී ටෙස්ට් තරග 13 ක් පවත්වා තිබෙනවා. ඉන් එක් තරගයක් පමණයි ශ්‍රී ලංකාව ජයගෙන ඇත්තේ. තරග 11 ක් පරාජයට පත්ව තිබෙනවා."},
{"title": "ශ්‍රී ලංකාව පරදවා නවසීලන්තය ජය ගනී", "url": "https://www.itnnews.lk/2024/12/29/652573/", "cover_image": "https://www.itnnews.lk/wp-content/uploads/2024/12/ne-1-860x615.jpg", "date_published": "2024-12-29T05:54:36+05:30", "content": "ශ්‍රී ලංකාව හා නවසීලන්තය අතර ඊයේ පැවැති පළමු 20යි 20 තරගය ලකුණු 8කින් ජයගැනීමට නවසීලන්ත කණ්ඩායම සමත්වුණා. පළමුව පන්දුවට පහරදුන් නවසීලන්ත කණ්ඩායම පන්දුවාර 20 තුළදී කඩුලු 8ක් දැවී ලකුණු 172ක් රැස් කළ අතර, ඊට පිලිතුරු වශයෙන් ශ්‍රී ලංකා කණ්ඩායම නියමිත පන්දුවාර 20 අවසානයේ කඩුලු 8ක් දැවී රැස් කළ ලකුණු සංඛ්‍යාව 163 ක්. තරගයේ කාසියේ වාසිය දිනාගත් ශ්‍රී ලංකා නායක චරිත් අසලංක පළමුව පන්දු යැවීමට තීරණය කළ අතර නවසීලන්තයට සාර්ථක ආරම්භයක් ලබාගැනීමට නොහැකි වුණා. නමුත් ලකුණු 173ක ජයග්‍රාහි ඉලක්කයක් හඹාගිය ශ්‍රී ලංකා කණ්ඩායම පරාජයට පත් වූවත් පැතුම් නිස්සංක පන්දු 60කට මුහුණ දෙමින් ලකුණු 90ක් රැස් කිරීම විශේෂත්වයක්. තරග තුනකකින් සමන්විත 20යි 20 තරගාවලිය තරග 1 – 0ක් ලෙස නවසීලන්ත කණ්ඩායම පෙරමුණේ පසු වනවා."},
{"title": "ජපානයේ හෙද සත්කාර ක්ෂේත්‍රයේ රැකියා අවස්ථා රැසක්", "url": "https://www.itnnews.lk/2025/03/01/668576/", "cover_image": "https://www.itnnews.lk/wp-content/uploads/2025/03/japan-860x615.png", "date_published": "2025-03-01T13:33:06+05:30", "content": "විශේෂ නිපුණතා සහිත ශ්‍රමික වැඩසටහන යටතේ (SSW) ජපානයේ හෙද සත්කාර ක්ෂේත්‍රයේ රැකියා අවස්ථා රැසක් ශ්‍රි ලාංකිකයින්ට ලැබී ඇති අතර එම රැකියා සඳහා අවශ්‍ය සුදුසුකම් සපුරන ලද ශ්‍රමිකයින්ට අයදුම් කිරීමට අවස්ථාව පවතින බව ශ්‍රි ලංකා විදේශ සේවා නියුක්ති කාර්යාංශය ජපානයේ රැකියා අපේක්ෂිතයින්ට දැනුම් දෙනවා. කාර්යාංශය හා ජපානයේ IM Japan ආයතනය අතර ඇති කරගත් අවබෝධතා ගිවිසුම අනුව වයස අවුරුදු 18-35 අතර, තරුණ තරුණියන්ට මෙම රැකියා අවස්ථා නොමිලයේ හිමිවෙනවා. වසර 5ක කාලයක් සඳහා මෙම රැකියා අවස්ථාවන් හිමිවන අතර, අවම වැටුප ලෙස රු.400,000.00 කට අධික මුදලක් උපයාගත හැකියි. ජපන් ජාතිකයින්ට හිමිවන සියළු වරප්‍රසාද මෙම රැකියාලාභීන්ටද හිමිවීම මෙම රැකියා කාණ්ඩයේ ඇති විශේෂත්වයක්. මෙම රැකියා සඳහා අයදුම් කිරීමේදී ජපන් භාෂා දැනුම අනිවාර්ය වන අතර, JFT හෝ JLPT N4 මට්ටම හා කුසලතා පරීක්ෂණය සමත් කාන්තා හා පිරිමි දෙපාර්ශවයටම මේ සඳහා අයදුම් කළ හැකිවෙනවා. අයදුම් කිරීම සඳහා උසස් පෙළ විභාගයට පෙනීසිටීම අනිවාර්ය වන අතර, ශරීරයේ Tattoo නොතිබීමද අනිවාර්ය අවශ්‍යතාවයක්. රැකියා අපේක්ෂිත ඉහත සුදුසුකම් සපුරන ලද තරුණ තරුණියන්ට කාර්යාංශ වෙබ් අඩවියේ ඇති වෙබ් ද්වාරය ඔස්සේ ලියාපදිංචි වීමට අවස්ථාව සලසා තිබෙනවා. මෙම රැකියා වැඩසටහන යටතේ ජපානයේ හෙද සත්කාර සේවා අංශයේ රැකියා අවස්ථා හිමිවී 2025.03.02 දින ජපානය බලායාමට නියමිත රැකියාලාභීන් පිරිසක් සඳහා ගුවන්ටිකට්පත් ලබාදීම ඊයේ (2025.02.28) කාර්යාංශයේදී සිදුකළා. එම අවස්ථාවට IM Japan ආයතනයේ සාමාන්‍යාධිකාරී තමුරා මහතා, කාර්යාංශයේ අතිරේක සාමාන්‍යාධිකාරී (ජාත්‍යන්තර කටයුතු) සෙනරත් යාපා මහතා, ජ්‍යෙෂ්ඨ කළමනාකරු (බඳවාගැනීම්) සුසිල් කුමාරපේලි මහතා ඇතුළු පිරිසක් එක්ව සිටියා."},
{"title": "උතුරු පළාතේ ඇති ජනතා ගැටලු විසදීමට කඩිනම් වැඩපිළිවෙළක්", "url": "https://www.itnnews.lk/2020/01/23/215920/", "cover_image": "https://www.itnnews.lk/wp-content/uploads/2020/01/chals.jpg", "date_published": "2020-01-23T10:07:25+05:30", "content": "උතුරු පළාතේ ඇති ජනතා ගැටලු විසදීම සදහා කඩිනම් වැඩපිළිවෙළක් ක්‍රියාත්මක කරන බව උතුරු පළාත් ආණ්ඩුකාර පී එස් එම් චාල්ස් මහත්මිය පවසනවා. වසර ගණනාවක් පුරා උතුරේ ජනතාව මුහුණ දෙන ප්‍රධාන ගැටලුවක් වන යටිතල පහසුකම් නොමැතිවීමේ ගැටලුවට මේ වන විටත් විශේෂ ව්‍යාපෘති ක්‍රියාත්මක බවයි ඒ මහත්මිය පෙන්වා දුන්නේ. [ot-video type=”youtube” url=”https://youtu.be/ZqMkMylwpqE”]"},
{"title": "ශ්‍රී ලංකාව තුළ අක්ෂි අනතුරු ඉහළට", "url": "https://www.itnnews.lk/2019/01/27/91753/", "cover_image": "https://www.itnnews.lk/wp-content/uploads/2019/01/akshi.png", "date_published": "2019-01-27T16:35:13+05:30", "content": "නොදැනුවත්කම හා විවිධ වෘත්තීන්වලදී ආරක්ෂක උපකරණ භාවිත නොකිරීම හේතුවෙන් ශ්‍රී ලංකාව තුළ අක්ෂි අනතුරු ඉහළ ගොස් ඇති බව විශේෂඥ අක්ෂි ශෛල්‍ය වෛද්‍ය මධුවන්ති දිසානායක මහත්මිය පවසනවා. වෘත්තීය සුරක්ෂිතතාව සහ අක්ෂි සෞඛ්‍ය පිළිබද කොළඹ දී පැවැති සම්මන්ත්‍රණයකදී ඒ මහත්මිය මෙම අදහස් පළකලා. ශ්‍රී ලංකාව තුළ වෘත්තීය සුරක්ෂිතතාව හා සෞඛ්‍ය නොසලකා හැරීම හේතුවෙන් වසරකට හාරදහසකට පමණ අනතුරුවලට මුහුණ දෙන බව සෞඛ්‍ය අමාත්‍යාංශ වාර්තා පෙන්වා දෙනවා.  වෘත්තීය සුරක්ෂිතතාව හා අක්ෂි සෞඛ්‍ය පිළිබද සම්මන්ත්‍රණයේ දී වෛද්‍යවරුන් පෙන්වා දුන්නේ වෘත්තීය සුරක්ෂිතතාව පිළිබද නීති හදුන්වාදීමට අපේක්ෂා කරන බවයි. සම්මන්ත්‍රණයෙන් අනතුරුව අයිටීන් වෙත අදහස් දැක්වූ විශේෂඥ අක්ෂි ශෛල්‍ය වෛද්‍ය මධුවන්ති දිසානායක මහත්මිය. විශේෂඥ අක්ෂි ශෛල්‍ය වෛද්‍ය මධුවන්ති දිසානායක, [ot-video type=”youtube” url=”https://www.youtube.com/watch?v=MKJcdXLhtqw&feature=youtu.be&fbclid=IwAR2QD5T6-etABObHKup5ayPLAaTXgmh6uZafIqgkS0JhdkqSLfrmDuD1JlU”]"},
{"title": "කොරෝනා සදාකාලිකවම ලොව තුළ පවතිනු ඇති", "url": "https://www.itnnews.lk/2020/08/23/276699/", "cover_image": "https://www.itnnews.lk/wp-content/uploads/2020/08/covid-1.png", "date_published": "2020-08-23T11:38:45+05:30", "content": "කොරෝනා වෛරසය කුමන හෝ ස්වරූපයකින් සදාකාලිකවම ලොව තුළ පවතිනු ඇති බවට බ්‍රිතාන්‍ය විද්‍යාඥයන් පිරිසක් සඳහන් කරනවා. වෛරසයෙන් ආරක්‍ෂා වීමට නම් එකම විසඳුම වෛරසයට එරෙහි එන්නතක් ලබා ගැනීම බවයි ඔවුන් පවසන්නේ. වසර 2 ක් ඇතුළත වෛරසය සම්පූර්ණයෙන්ම පාලනය කළ හැකි බවට ලෝක සෞඛ්‍ය සංවිධානය පවසන පසුබිමක ඔවුන් මේ බව සඳහන් කිරීම විශේෂත්වයක්."},
{"title": "අයිස් මත්ද්‍රව්‍ය සමග සැකකරුවෙක් අත්අඩංගුවට", "url": "https://www.itnnews.lk/2025/03/05/669473/", "cover_image": "https://www.itnnews.lk/wp-content/uploads/2024/09/arrest-2-860x615.png", "date_published": "2025-03-05T06:33:18+05:30", "content": "අයිස් මත්ද්‍රව්‍ය සමග සැකකරුවෙක් මාදම්පිටිය පොලිස් වසමේ මෙත්සඳ සෙවණ මහල් නිවාසය ආසන්නයේදී අත්අඩංගුවට ගෙන තිබෙනවා. ඒ මාදම්පිටිය පොලිස් ස්ථානයේ නිලධාරීන්ට ලැබුණු තොරතුරක් මත සිදුකල වැටලීමකදීයි. ඔහු සතුව තිබී අයිස් මත්ද්‍රව්‍ය ග්‍රෑම් 11 මිලිග්‍රෑම් 250ක් පොලිස් භාරයට ගෙන තිබෙනවා. සැකකරු වයස අවුරුදු 32ක් වන මෝදර ප්‍රදේශයේ පදිංචිකරුවෙක්. සිද්ධිය සම්බන්ධයෙන් මාදම්පිටිය පොලීසිය වැඩිදුර විමර්ශන සිදු කරනු ලබනවා."},
{"title": "එක්ස්ප්‍රස් පර්ල් සිද්ධියට වන්දි ගන්න සියලු ක්‍රියාමාර්ග ගෙන තිබෙනවා", "url": "https://www.itnnews.lk/2025/03/04/669463/", "cover_image": "https://www.itnnews.lk/wp-content/uploads/2025/03/33-1-860x615.jpg", "date_published": "2025-03-04T23:01:25+05:30", "content": "එක්ස්ප්‍රස් පර්ල් නෞකාව ගිනි ගැනීමේ සිද්ධියෙන් සිදු වූ හානිය වෙනුවෙන් වන්දි අය කර ගැනීම සඳහා රජය අවශ්‍ය සියලු ක්‍රියාමාර්ග ගෙන තිබෙන බව නීතිපතිවරයා අද (04) ශ්‍රේෂ්ඨාධිකරණය හමුවේ ප්‍රකාශ කර තිබෙනවා . අදාළ නෞකාව ගිනි ගැනීමේ සිද්ධිය හේතුවෙන් පරිසරයට මෙන්ම ධීවර ප්‍රජාවට සිදුවූ හානිය වෙනුවෙන් වන්දි අය කරදෙන නියෝගයක් නිකුත් කරන මෙන් ඉල්ලා කාදිනල් අති උතුම් මැල්කම් රංජිත් හිමිපාණන් ඇතුළු පිරිසක් විසින් ගොනු කළ මූලික අයිතිවාසිකම් පෙත්සම් අද යළි විභාගයට ගත් අවස්ථාවේදීයි නීතිපතිවරයා වෙනුවෙන් පෙනී සිටි අතිරේක සොලිසිටර් ජෙනරාල් නෙරින් පුල්ලේ මහතා මේ බව සඳහන් කළේ. අගවිනිසුරු මුර්දු ප්‍රනාන්දු, යසන්ත කෝදාගොඩ, ශිරාන් ගුණරත්න, අචල වෙංගප්පුලි සහ ප්‍රියන්ත ප්‍රනාන්දු යන මහත්ම මහත්මීන්ගෙන් සමන්විත පංච පුද්ගලයන් ශ්‍රේෂ්ඨාධිකරණ විනිසුරු මඩුල්ලක් ඉදිරියේ මෙම පෙත්සම් විභාගය සිදු කෙරුණා . එහිදී නීතිපතිවරයා වෙනුවෙන් පෙනී සිටි අතිරේක සොලිසිටර් ජෙනරාල් නෙරින් පුල්ලේ මහතා අධිකරණය හමුවේ කරුණු දක්වමින් අදාළ නෞකාවේ කාර්යය මණ්ඩලයේ නොසැලකිලිමත් භාවය හේතුවෙන් මෙම අවාසනාවන්ත ඛේදවාචකය ඇති වූ බවයි පෙන්වා දුන්නේ. එමෙන්ම මෙම ගිනි ගැනීම සිද්ධියට නෞකාවේ කාර්ය මණ්ඩලය වගකිවයුතු බවත් ඔහු අවධාරණය කළා . නීතිමය මූලධර්මයන්ට අනුව වන්දි අය කර ගත යුත්තේ ඊට වගකිවයුතු නෞකා කාර්ය මණ්ඩලයෙන් හා එය අයත් සමාගමෙන් යැයි පෙන්වා දුන් අතිරේක සොලිසිටර් ජෙනරාල්වරයා එම වන්දි අය කර ගැනීම සඳහා නීතිමය ක්‍රියාමාර්ග ගෙන තිබෙන බව සඳහන් කර සිටියා ."},
{"title": "රාජකීය ඕස්ට්‍රේලියානු නාවික හමුදාවට අයත් යුද නෞකා 02 ක් කොළඹ වරායට", "url": "https://www.itnnews.lk/2022/10/25/442350/", "cover_image": "https://www.itnnews.lk/wp-content/uploads/2022/10/ay.png", "date_published": "2022-10-25T18:34:04+05:30", "content": "රාජකීය ඕස්ට්‍රේලියා නාවික හමුදාවට අයත් යුධ නෞකා දෙකක් කොළඹ වරායට අද සේන්දු වුණා. ඉන්දු පැමිෆික් එන්එවර් විස්සයි විසි දෙක අභ්‍යාසය සදහා සහභාගී වන නෞකා දෙකකුයි මෙලෙස දිවයිනට ලගා වූයේ. රාජකීය ඕස්ට්‍රේලියා නාවික හමුදාවට අයත් එච්.එම්.ඒ. එස් ඇඩිලේඩ් සහ එච්.එම්.ඒ එස් ඇන්සාෆ් යන යුද නෞකා දෙකයි අද පෙරවරුවේ දිවයිනට සේන්දු වූයේ. ශ්‍රී ලංකා නාවික හමුදාව මගින් මෙම නෞකා දෙක සම්ප්‍රදායනුකූලව පිළිගනු ලැබුවා. ඕස්ට්‍රේලියාව සහ කලාපීය රාජ්‍යයන් අතර ආරක්ෂාව සහ ස්ථාවරත්වය ප්‍රවර්ධනය කිරීමේ අරමුණින් ඉන්දු පැසිෆික් එන්ඩ්එවර් වැඩසටහන ක්‍රියාත්මක වනවා. ඒ ඕස්ට්‍රේලියා ආරක්ෂක බලකාය මගිනුයි. ඒ යටතේ සිදු කෙරෙන යුද අභ්‍යාස සදහා සහාය වීමටයි මෙම නෞකා දෙක ශ්‍රී ලංකාව ඇතුළු රාජ්‍යයන් 14 ක් වෙත සංචාරය කරන්නේ. ලබන 26 වනදා මෙම නෞකා දිවයිනෙන් පිටත්ව යාමට නියමිතයි. ඊට පෙර ශ්‍රී ලංකා නාවික හමුදාව සමග යුධ අභ්‍යාසයක නිරත වීමට ද නියමිතව තිබෙනවා. මේ අතර ඉන්දු පැසිෆික් එන්ඩ්එවර් 2022 ඒකාබද්ධ කාර්ය සාධක බලකායේ අණදෙන නිලධාරි කොමදෝරු මැල් වයිස් නාවික හමුදාපති වයිස් අද්මිරාල් නිශාන්ත උළුගේතැන්න මහතා හමු වුණා. ඒ නාවික හමුදා මූලස්ථානයේදීයී."},
{"title": "කොවිඩ් අරමුදලට රාජ්‍ය උකස් හා ආයෝජන බැංකුවෙන් රුපියල් මිලියන 5ක පරිත්‍යාගයක්", "url": "https://www.itnnews.lk/2021/11/27/378933/", "cover_image": "https://www.itnnews.lk/wp-content/uploads/2021/11/itukama.jpg", "date_published": "2021-11-28T09:40:15+05:30", "content": "රාජ්‍ය උකස් හා ආයෝජන බැංකුව ඉටුකම COVID -19 සෞඛ්‍ය හා සමාජ ආරක්ෂණ අරමුදලට රුපියල් මිලියන 5ක් පරිත්‍යාග කරයි. අදාළ චෙක්පත ඊයේ (26) පෙරවරුවේ ජනාධිපති කාර්යාලයේ දී රාජ්‍ය උකස් හා ආයෝජන බැංකුවේ වැඩබලන සාමාන්‍යාධිකාරී, ප්‍රධාන විධායක නිලධාරී ලුෂාන්ත රණසිංහ මහතා විසින් ජනාධිපති පෞද්ගලික ලේකම් සුගීෂ්වර බණ්ඩාර මහතා වෙත භාරදෙනු ලැබිණ. රාජ්‍ය උකස් හා ආයෝජන බැංකුවේ නිලධාරීහු පිරිසක් ද මෙම අවස්ථාවට එක්ව සිටියහ."},
{"title": "එකම පවුලේ මවට සහ පුතාට මරණ දඬුවම", "url": "https://www.itnnews.lk/2019/10/03/179354/", "cover_image": "https://www.itnnews.lk/wp-content/uploads/2018/05/Ellumgaha-new.jpg", "date_published": "2019-10-03T16:46:43+05:30", "content": "එකම පවුලේ මවට සහ පුතාට කොළඹ මහාධිකරණය අද මරණ දඩුවම නියම කළා. 2007 වසරේ වැල්ලම්පිටිය ප්‍රදේශයේදී පවුල් ආරවුලක් හේතුවෙන් විත්තිකාර මව සහ පුත්‍රයා, එම පුත්‍රයාගේ බිරිඳ ගිනි තබා ඝාතනය කළ බවටයි ඔවුන් වරදකරුවන් වුණේ."},
{"title": "ජනමාධ්‍ය ඩලස්ට දී කෙහෙළියට සෞඛ්‍ය පවරා ඇමති 6කට මාරුවීම්", "url": "https://www.itnnews.lk/2021/08/16/356525/", "cover_image": "https://www.itnnews.lk/wp-content/uploads/2021/08/setttttt.png", "date_published": "2021-08-16T17:33:09+05:30", "content": "අමාත්‍යවරුන් හය දෙනෙකුගේ විෂයන් වෙනස් කරමින් ඒ වගේම එක් ඇමතිවරයෙකුට තවත් විෂයක් එකතු කරමින් අමාත්‍ය මණ්ඩල සංශෝදනයක් අද සිදු කෙරුණා. ජනාධිපති ගෝඨාභය රාජපක්ෂ මැතිතුමා අමාත්‍යංශ සදහා නව කැබිනට් අමාත්‍යවරුන් මෙසේ පත් කළා. මීට පෙර ජන මාධ්‍ය අමාත්‍යධූරය දැරූ කෙහෙලිය රඹුක්වැල්ල මහතා සෞඛ්‍ය අමාත්‍යවරයා වශයෙන් පත් කර තිබෙනවා. ඒ අනුව සෞඛ්‍ය අමාත්‍යධූරය දැරූ පවිත්‍රා වන්නිආරච්චි මහත්මිය ප්‍රවාහන අමාත්‍යවරිය ලෙසටයි පත් කර ඇත්තේ. ප්‍රවාහන අමාත්‍යධූරය දැරූ ගාමිනි ලොකුගේ මහතා විදුලි බල අමාත්‍යවරයා වශයෙන් දිවුරුම් දුන්නා. මෙතෙක් විදුලිබල අමාත්‍යවරයා ලෙස සිටි ඩලස් අලහප්පෙරුම මහතාට භාරදී ඇත්තේ ජන මාධ්‍ය අමාත්‍යධූරයයි. මහාචාර්ය ජී එල් පිරිස් මහතා විදේශ අමාත්‍යවරයා වශයෙන් පත්කර තිබෙනවා. මීට පෙර එම ධූරය දැරූ දිනේෂ් ගුණවර්ධන මහතා පත් කර ඇත්තේ අධ්‍යාපන අමාත්‍යවරයා ලෙසටයි. මේ අතර නාමල් රාජපක්ෂ මහතාට තරුණ කටයුතු හා ක්‍රීඩා අමාත්‍යධූරයට අමතරව සංවර්ධන සම්බන්ධීකරණ අධීක්ෂණ අමාත්‍යධූරයද අද පිරි නැමුණා."},
{"title": "මනුෂ්‍ය ඝාතනයකට සම්බන්ධ සැකකරුවෙකු අත්අඩංගුවට", "url": "https://www.itnnews.lk/2025/03/06/669759/", "cover_image": "https://www.itnnews.lk/wp-content/uploads/2025/03/w-860x615.jpg", "date_published": "2025-03-06T09:06:27+05:30", "content": "මනුෂ්‍ය ඝාතනයකට සම්බන්ධ සැකකරුවෙකු ග්‍රෑන්ඩ්පාස් පොලිසිය විසින් අත්අඩංගුවට ගෙන තිබෙනවා. පසුගිය 26 වනදා ග්‍රෑන්ඩ්පාස් පොලිස් වසමේ වෙහෙරගොඩැල්ල ප්‍රදේශයේ දී තියුණු ආයුධයකින් පහරදී මනුෂ්‍ය ඝාතනයක් සිදුකිරිමේ අපරාධය සම්බන්ධයෙන් ග්‍රෑන්ඩ්පාස් පොලිසිය විමර්ෂණ ආරම්භ කරනු ලැබුවා. ඒ අනුව මෙම අපරාධයට සම්බන්ධ සැකකරුවෙකු සිද්ධියෙන් තුවාල ලබා කොළඹ ජාතික රෝහලේ ප්‍රතිකාර ලබමින් සිට පසුගිය 5 වනදා පිටව යාමේ දී අත්අඩංගුවට ගෙන තිබෙනවා. අත්අඩංගුවට ගත් සැකකරු වයස අවුරුදු 59ක් වන වෙහෙරගොඩැල්ල ප්‍රදේශයේ පදිංචිකරුවෙක්. සැකකරු ඊයේ දින කොළඹ ප්‍රධාන මහේස්ත්‍රාත් අධිකරණයට ඉදිරිපත් කිරිමෙන් පසුව ලබන 11 වනදා දක්වා රක්ෂිත බන්ධනාගාර ගත කරනු ලැබුවා. අපරාධයට යොදා ගත් උල් පිහි දෙකක් පොලිස් භාරයට ගෙන ඇති අතර ග්‍රෑන්ඩ්පාස් පොලිසිය විසින් වැඩිදුර විමර්ෂණ සිදු කරනු ලබනවා."},
{"title": "මර්වින් සිල්වා අත්අඩංගුවට", "url": "https://www.itnnews.lk/2025/03/06/669739/", "cover_image": "https://www.itnnews.lk/wp-content/uploads/2025/03/sil-860x615.jpg", "date_published": "2025-03-06T05:52:52+05:30", "content": "හිටපු අමාත්‍යවරයෙකු වන මර්වින් සිල්වා අපරාධ පරීක්ෂණ දෙපාර්තමේන්තුව විසින් අත්අඩංගුවට ගෙන තිබෙනවා. ඊයේ රාත්‍රියේයි එම අත්අඩංගුවට ගැනීම සිදු කර ඇත්තේ කිරිබත්ගොඩ ප්‍රදේශයේ සිදුවූ යම් සිදුවීමකට අදාලව ඔහුව අත්අඩංගුවට ගත් බවයි වාර්තා වන්නේ. ඔහුව අපරාධ පරීක්ෂණ දෙපාර්තමේන්තුව වෙත රැගෙන ගොස් තිබෙනවා."},
{"title": "උතුරු නැගෙනහිර පළාත සංවර්ධනයට ස්විස්ටර්ලන්තයේ සහාය", "url": "https://www.itnnews.lk/2025/03/07/670017/", "cover_image": "https://www.itnnews.lk/wp-content/uploads/2025/03/swis-860x615.png", "date_published": "2025-03-07T06:31:13+05:30", "content": "උතුරු නැගෙනහිර පළාත් සංවර්ධනය කිරීමේදී යටිතල පහසුකම් සංවර්ධනය කිරීමටත් ජනතාවගේ ආර්ථිකය නගා සිටුවීමටත් සහාය ලබාදීමට ස්විස්ටර්ලන්තය සූදානමින් පසුවනවා. ශ්‍රී ලංකාවේ ස්විස්ටර්ලන්ත තානාපති  සිරි වෝල්ට් මහත්මිය ජනතා විමුක්ති පෙරමුණේ  ප්‍රධාන කාර්යාලයේ පැවති සාකච්ඡාවකදී මේ බව ප්‍රකාශ කළා. නව ආණ්ඩුව රට තුල සංහිදියාව ඇති කිරීමට ගන්නා උත්සාහය පිළිබඳ මෙහිදී අවදානය යොමු කෙරුණා. අය වැය ඉදිරිපත් කිරීමේදී සමාජයේ සියලු පාර්ශ්ව සම්බන්ධ කර ගැනීමට ගන්නා උත්සාහය තානාපතිවරියගේ ඇගයීමට ලක් වුණා. මෙම අවස්ථාවට ජනතා විමුක්ති පෙරමුණ වෙනුවෙන් එහි ජාත්‍යන්තර අංශයේ කමිටු සාමාජිකා නීතිඥ මධු කල්පනා ද එක් වුණා."},
{"title": "අයවැයෙන් වාරි කර්මාන්තය සඳහා විශාල මුදලක් වෙන් කළා – ජනපති", "url": "https://www.itnnews.lk/2025/03/06/670000/", "cover_image": "https://www.itnnews.lk/wp-content/uploads/2025/03/14-3-860x615.jpg", "date_published": "2025-03-06T21:21:42+05:30", "content": "මෙවර අයවැයෙන් වාරි පද්ධතියේ සංවර්ධනය සඳහා වෙන් කරන ලද ප්‍රතිපාදන ඉදිරි මාස 08 තුළ පූර්ණ හා ඵලදායී ලෙස ලෙස යෙදවීමේ අවශ්‍යතාව ජනාධිපති අනුර කුමාර දිසානායක මහතා නිලධාරීන්ට පෙන්වා දී තිබෙනවා . ජනාධිපතිවරයා මේ බව සඳහන් කළේ මෙරට වාරි පද්ධතියේ සංවර්ධනය සඳහා ගත යුතු ඉදිරි පියවර සහ මෙවර අය-වැයෙන් වාරි කර්මාන්තය වෙනුවෙන් වෙන් කරන ලද ප්‍රතිපාදන යෙදවීම පිළිබඳ අද (06) ජනාධිපති කාර්යාලයේ පැවති සාකච්ඡාවට එක් වෙමින් . ගොවි ජනතාවගේ දීර්ඝ කාලීන ගැටලුවක් වන ජල ගැටලුවට ස්ථීරසාර විසඳුමක් ලබා දීමේ අරමුණින් මෙවර අය-වැයෙන් වාරි කර්මාන්තය සඳහා විශාල මුදලක් වෙන් කර ඇති බව ජනාධිපතිවරයා මෙහිදී පැවසුවා . එම ප්‍රතිපාදන අදාළ ව්‍යාපෘති සඳහා ඵලදායීව යෙදවීම තුළින් මෙම වසරේ මෙරට අපේක්ෂිත ආර්ථික වර්ධන ඉලක්කය වූ 3% – 4%ක මට්ටමට පහසුවෙන් ළඟා විය හැකි බැවින් අදාළ ව්‍යාපෘති ඉතා සමීපව අධ්‍යයනය කරමින් ඵලදායී ලෙස ප්‍රතිපාදන යෙදවීම පිළිබඳව මෙහිදී සාකච්ඡා කර තිබෙනවා . කෘෂිකර්ම, පශු සම්පත්, ඉඩම් හා වාරිමාර්ග අමාත්‍ය කේ.ඩී. ලාල්කාන්ත, ඉඩම් හා වාරිමාර්ග නියෝජ්‍ය අමාත්‍ය වෛද්‍ය සුසිල් රණසිංහ, කෘෂිකර්ම, පශු \nසම්පත්, ඉඩම් හා වාරිමාර්ග අමාත්‍යාංශයේ ලේකම් ඩී.පී. වික්‍රමසිංහ, ජනාධිපති ජ්‍යෙෂ්ඨ අතිරේක ලේකම් කපිල ජනක බණ්ඩාර යන මහත්වරු සහ කෘෂිකර්ම, පශු සම්පත්, ඉඩම් හා වාරිමාර්ග අමාත්‍යාංශයේ ජ්‍යෙෂ්ඨ නිලධාරිහුද, වාරි ව්‍යාපෘති අධ්‍යක්ෂවරුන් ඇතුළු පිරිසක් මෙම අවස්ථාවට එක් ව තිබෙනවා ."},
{"title": "මිලියන 228 ක් වැය කරමින් හැමිල්ටන් ඇළ හරහා නව පාලමක් ඉදි කිරීම ඇරඹෙයි", "url": "https://www.itnnews.lk/2021/09/26/365106/", "cover_image": "https://www.itnnews.lk/wp-content/uploads/2021/09/palama.png", "date_published": "2021-09-26T16:23:13+05:30", "content": "නාත්තන්ඩිය තුංමෝදර හැමිල්ටන් ඇළ හරහා නව පාලමක් ඉදිකෙරෙනවා. මීටර් 40 ක දිගින් යුක්තව ඉදිකෙරෙන නව පාලම මංතීරු දෙකකින් යුක්තයි. පාලමේ ඉදිකිරීම් සදහා වැයකෙරෙන මුදල රුපියල් මිලියන 228 ක්. මෙම ස්ථානයේ පැරණි යකඩ පාලම දැඩි ලෙස අබලන්වීම හේතුවෙනුයි නව පාලමේ ඉදිකිරීම් ආරම්භ කෙරුණේ."},
{"title": "ශ්‍රී ලංකා – රුසියා සබඳතා තවදුරටත් ශක්තිමත් කිරීමට පියවර", "url": "https://www.itnnews.lk/2024/06/13/592744/", "cover_image": "https://www.itnnews.lk/wp-content/uploads/2024/06/dinesh-860x615.png", "date_published": "2024-06-13T10:27:55+05:30", "content": "වෙළෙඳ ආර්ථික විද්‍යාත්මක හා තාක්ෂණික සහයෝගීතාව සම්බන්ධයෙන් ශ්‍රී ලංකා රුසියා සබඳතා ශක්තිමත් කරන බව අග්‍රාමාත්‍ය දිනේෂ් ගුණවර්ධන මහතා පවසනවා. ශ්‍රී ලංකාවේ රුසියා තානාපති ලෙවන් එස් ෂගාරියන් මහතා හමුවූ අවස්ථාවේයි අග්‍රාමාත්‍යවරයා මේ බව ප්‍රකාශ කළේ. මෙම හමුව අරලියගහ මන්දිරයේදී පැවැත්වුණා. රුසියා ජාතික දිනය වෙනුවෙන් අග්‍රාමාත්‍යවරයා මෙහිදී සිය සුබපැතුම් එක්කළා. රුසියාවේ යුද කටයුතු සඳහා මෙරට විශ්‍රාමික ත්‍රිවිධ හමුදා සාමාජිකයින් යැවීමේ ගැටලුව ඇතුළු ක්ෂේත්‍ර කීපයක් සම්බන්ධයෙන් මෙහිදී සාකච්ඡා කර තිබෙනවා."},
{"title": "ශ්‍රී ලංකා – බටහිර ඉන්දීය කොදෙව් තරගය අ​ද", "url": "https://www.itnnews.lk/2021/11/04/373823/", "cover_image": "https://www.itnnews.lk/wp-content/uploads/2021/11/SL-WI.jpg", "date_published": "2021-11-04T10:17:18+05:30", "content": "පන්දුවාර විස්සයි විස්ස ලෝක කුසලාන ක්‍රිකට් තරගාවලියේ ශ්‍රී ලංකාව සහභාගි වන අවසන් තරගය අද පැවැත්වෙනවා. ශ්‍රී ලංකා කණ්ඩායමේ සුලු වෙනස්කම් කීපයක් සිදුවිය හැකි බවයි වාර්තා වන්නේ. ශ්‍රී ලංකාව හා බටහිර ඉන්දීය කොදෙව් කණ්ඩායම අතර මෙම තරගය පැවැත්වෙන්නේ ශ්‍රී ලංකා වේලාවෙන් අද රාත්‍රී 7.30 යි. දෙරට අතර විස්සයි විස්ස තරග 14 ක් පවත්වා තිබෙනවා. කණ්ඩායම් දෙකම තරග 7 බැගින් ජයග්‍රහණය කර තිබීම විශේෂත්වයක්. අද තරගයට ලහිරු කුමාර වෙනුවට බිනර ප්‍රනාන්දු ක්‍රීඩා කරනු ඇති බව වාර්තා වනවා. පළමු කාණ්ඩය යටතේ තරගවදින ශ්‍රී ලංකාව මේ වනවිට තරග 4 කට සහභාගිවී එක් තරගයක් ජයග්‍රහණය කර තිබෙනවා. බටහිර කොදෙව් කණ්ඩායම තරග තුනකට සහභාගි වී එක් තරගයක් ජයග්‍රහණය කළා. පළමු කාණ්ඩයෙන් ප්‍රසාද ලකුණු 8 ක් ලබාසිටින එංගලන්තය පළමුවන ස්ථානයේ ද ලකුණු 6 ක් ලබාසිටින දකුණු අප්‍රිකාව දෙවන ස්ථානයේ ද පසුවනවා. දෙවන කාණ්ඩය යටතේ තරග කරන පාකිස්තානය ලකුණු 8 ක් ලබාගනිමින් පළමුවන ස්ථානයේ ද ලකුණු 4 ක් ලබාගත් ඇෆ්ගනිස්ථානය දෙවන ස්ථානයේ ද පසුවනවා."},
{"title": "ඩිප්ලෝමාධාරීන් ගුරු වෘත්තියට බඳවා නොගැනීමේ තීරණයක්", "url": "https://www.itnnews.lk/2024/07/27/605168/", "cover_image": "https://www.itnnews.lk/wp-content/uploads/2024/07/dl-1-860x615.jpg", "date_published": "2024-07-27T12:26:01+05:30", "content": "ඩිප්ලෝමාධාරීන් ඉදිරියේදී ගුරු වෘත්තියට බඳවා නොගන්නා බව අධ්‍යාපන අමාත්‍ය සුසිල් ප්‍රේමජයන්ත පවසනවා. ඉදිරියේදී විද්‍යාපීඨ සියල්ල එක් කර එක් විශ්වවිද්‍යාලයක් බවට පත් කරන අතරම 2028 වර්ෂයෙන් පසු ගුරුවරුන් ලෙස බඳවා ගනු ලබන්නේ, අධ්‍යාපනවේදී උපාධිධාරීන් බවයි ඔහු පෙන්වා දෙන්නේ. වේගයෙන් වෙනස් වන දැනුම අනුව ගුරු වෘත්තිකයන්, වෛද්‍යවරුන් වැනි සෑම වෘත්තිකයකු ම සිය දැනුම යාවත්කාලීන කරගත යුතු බවද අමාත්‍යවරයා සඳහන් කළා. මේ අතර ප්‍රාථමික අධ්‍යාපනයේ පදනම වන සෞන්දර්ය විෂය කිසිසේත් විෂයමාලාවෙන් ඉවත් නොකරන බවද අමාත්‍යවරයා පවසනවා. එමෙන්ම කෘතිම බුද්ධිය හා තොරතුරු තාක්ෂණ විෂය මුසු කොට ජාත්‍යන්තර මට්ටමේ අධ්‍යාපනයක් දක්වා පාසල් විෂයමාලාව නිර්මාණශීලි ව ඔසවා තබන බව ද අමාත්‍යවරයා වැඩිදුරටත් සඳහන් කරනවා. ඒ, අනුව එහි නියමු ව්‍යාපෘතිය ආරම්භ කර පාසල් 100 ක ක්‍රියාත්මක ව ඇති අතර ඊට සරිලන සේ ගුරුවරුන් පුහුණු කර මයික්‍රොසොෆ්ට් ආයතනයත් සමග එක් ව අන්තර්ජාතික පිළිගැනීමක් සහිත බලපත්‍රයක් එම ගුරුවරුන්ට ලබා දෙන බවයි අමාත්‍යවරයා පෙන්වා දෙන්නේ."},
{"title": "අයවැය කාරක සභා විවාදයේ දෙවැනි දිනය අදයි", "url": "https://www.itnnews.lk/2025/02/28/668225/", "cover_image": "https://www.itnnews.lk/wp-content/uploads/2024/05/parliment.png", "date_published": "2025-02-28T09:29:16+05:30", "content": "අයවැය කාරක සභා විවාදයේ දෙවැනි දිනය අදයි. ආරක්ෂක අමාත්‍යාංශයේ සහ මහජන ආරක්ෂක හා පාර්ලිමේන්තු කටයුතු අමාත්‍යාංශයට අදාළ වැය ශීර්ෂ පිළිබඳව අද (28) කාරක සභා අවස්ථාවේ විවාදයට ගැ‍නීමට නියමිතයි. කාරක සභා අවස්ථාවේ විවාදය ඊයේ ආරම්භ වුණා. එය ලබන 21 දක්වා පැවැත්වෙනවා."},
{"title": "දේශීය ශල්‍ය ගෝස් නිෂ්පාදනය ඉහළ නැංවීමට සෞඛ්‍ය අමාත්‍යවරයාගේ අවධානය", "url": "https://www.itnnews.lk/2025/02/28/668207/", "cover_image": "https://www.itnnews.lk/wp-content/uploads/2025/02/nalinda-6-860x615.png", "date_published": "2025-02-28T08:43:58+05:30", "content": "දේශීය ශල්‍ය ගෝස් නිෂ්පාදන කටයුතු ඉහළ නැංවීම කෙරෙහි අමාත්‍ය වෛද්‍ය නලින්ද ජයතිස්ස මහතාගේ අවධානය යොමුව තිබෙනවා. නිසි ප්‍රමිතියට අනුව මේවා නිෂ්පාදනය කිරීමේ අවශ්‍යතාව ද අමාත්‍යවරයා පෙන්වා දෙනවා. මෙරට ශල්‍ය ගෝස් නිෂ්පාදන කර්මාන්තයේ නිරත පිරිසක් සමග පැවති සාකච්ඡාවකට එක්වෙමින් අමාත්‍ය නලින්ද ජයතිස්ස මහතා මේ බව ප්‍රකාශ කළා. මෙරට ශල්‍ය ගෝස් නිෂ්පාදන කර්මාන්තයේ නියැලෙන තුන්සියකට ආසන්න දේශීය ශල්‍ය ගෝස් නිෂ්පාදකයින්ගේ සංගමයේ නියෝජිතයන් සමගයි මෙම සාකච්ඡාව පැවැත්වුණේ. වෛද්‍ය සැපයුම් අංශයේ නිලධාරීන් ද ඊට එක්වුණා. තුන්සියක් පමණ වන කර්මාන්තකරුවන් අතරින් 90%ක් පමණම කර්මාන්තය ගෘහස්ථව සිදුකරනවා. 1972 වසරේ දේශීය ග්‍රාමීය කර්මාන්තයක් ලෙස ශල්‍ය ගෝස් නිෂ්පාදනය ආරම්භ කෙරුණා. යුද්ධය , සුනාමිය , කොරෝනා වැනි ව්‍යසන අවස්ථාවලදී ද විදේශ විනිමය නොමැතිව අමුද්‍රව්‍ය ආනයනය කිරීමට පවා නොහැකි වු බැරැරුම් අවස්ථාවලදී ද කිසිදු හිඟයකින් තොරව මෙම නිෂ්පාදකයන් ශල්‍ය ගෝස් සැපයීම පිළිබඳ අමාත්‍යවරයා මෙහිදි ස්තූතිය පළ කළා. දේශීය ශල්‍ය ගෝස් නිෂ්පාදකයින් ඔවුන්ගේ යෝජනා හා ගැටලු අමාත්‍යවරයා වෙත ඉදිරිපත් කළා. එම ගැටලු කඩිනමින් විසඳීමට පියවර ගන්නා බවයි අමාත්‍ය නලින්ද ජයතිස්ස මහතා ප්‍රකාශ කළේ."},
{"title": "ඉන්දීය විදේශ ඇමති අද දිවයිනට", "url": "https://www.itnnews.lk/2024/10/04/625155/", "cover_image": "https://www.itnnews.lk/wp-content/uploads/2024/10/jaishankar-1-860x615.png", "date_published": "2024-10-04T06:19:05+05:30", "content": "ඉන්දීය විදේශ අමාත්‍ය ආචාර්ය එස් ජයිශංකර් මහතා නිල සංචාරයක් සඳහා අද දිවයිනට පැමිණෙනවා. ඉන්දීය විදේශ අමාත්‍යවරයාගේ මෙරට සංචාරයේ දී ජනාධිපති අනුර කුමාර දිසානායක මහතා මෙන්ම අග්‍රාමාත්‍ය ආචාර්ය හරිනි අමරසූරිය මෙනෙවිය හමුවීමට නියමිතයි. එමෙන්ම ඉන්දීය විදේශ අමාත්‍යවරයා ඇතුළු දූත පිරිස විදේශ කටයුතු ආමත්‍යාංශයේ දී අමාත්‍ය විජිත හේරත් මහතා ද හමුවීමටයි සැලසුම් කර ඇත්තේ. ඉන්දීය විදේශ කටයුතු අමාත්‍යාංශයේ ජ්‍යෙෂ්ඨ නිලධාරීන් පිරිසක් ද මෙම සංචාරයට එක්වීමට නියමිතයි."},
{"title": "ප‍්‍රදේශ කිහිපයකට වැසි වාර කිහිපයක්", "url": "https://www.itnnews.lk/2023/09/21/517301/", "cover_image": "https://www.itnnews.lk/wp-content/uploads/2023/09/rW.png", "date_published": "2023-09-21T08:06:34+05:30", "content": "බස්නාහිර, සබරගමුව, දකුණු සහ වයඹ පළාත්වලත් මහනුවර සහ නුවරඑළිය දිස්ත්‍රික්වලත් වැසි වාර කිහිපයක් ඇති විය හැකි බව කාලගුණ විද්‍යා දෙපාර්තෙමේන්තුව පවසනවා. මේ අනුව, ඌව සහ නැඟෙනහිර පළාත්වලත් පොලොන්නරුව සහ මුලතිව් දිස්ත්‍රික්වලත් සවස් කාලයේ දී හෝ රාත්‍රී කාලයේ දී තැනින් තැන වැසි හෝ ගිගුරුම් සහිත වැසි ඇති විය හැකියි. කාලගුණ විද්‍යා දෙපාර්තමේන්තුව ජනතාවගෙන් ඉල්ලා සිටින්නේ, ගිගුරුම් සහිත වැසි සමඟ ඇති විය හැකි තාවකාලික තද සුළංවලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙසයි."},
{"title": "වරායේ සිරවී තිබෙන කිරි පිටි තොග නිදහස් කෙරෙන ‌දිනය", "url": "https://www.itnnews.lk/2021/10/02/366432/", "cover_image": "https://www.itnnews.lk/wp-content/uploads/2021/10/Milk-POwder.jpg", "date_published": "2021-10-03T12:21:46+05:30", "content": "වරායේ සිරවී තිබෙන කිරි පිටි තොග ලබන සදුදා හෝ අඟහරුවාදා වන විට නිදහස් කර ගැනීමට හැකි වන බව කිරිපිටි ආනයනකරුවන්ගේ  සංගමයේ සාමාජික ලක්ෂ්මන් වීරසුරිය මහතා පවසනවා. රට තුළ පැවති ඩොලර් හිගය හේතුවෙන් වරායේ තිබූ කිරි පිටි තොග නිදහස් කර ගැනීමට නොහැකි වුණා. දින අනූවකට පමණ ඉහතදී ගෙවීමට තිබූ බිල්පත් ගෙවා දැමීමෙන් පසු සෙසු කිරි පිටි තොගද නැව් ගත කිරීමට නියමිතයි. වරායේ ඇති කිරි පිටි තොග කඩිනමින් නිදහස් කර ගැනීම සදහා මේ වනවිට පියවර ගෙන තිබෙනවා. මෙරට මාසික කිරි පිටි පරිභෝජනය මෙට්‍රික් ටොන් 6500 ත් 7000 ත් අතර වනවා. මෙරට දෛනික කිරි පිටි පරිබෝජනය මෙට්‍රික් ටොන් 200 ක්. ආනයනික කිරිපිටි වෙළෙදපොළේ නොමැති වීම නිසා පාරිභෝගිකයන් හිඟයකට තවමත් මුහුණ දෙමින් සිටිනවා. [ot-video type=”youtube” url=”https://youtu.be/_7jofkMYWdU”]"},
{"title": "ජාත්‍යන්තර කාන්තා දිනයට සමගාමීව ජාතික කාන්තා සතියක්", "url": "https://www.itnnews.lk/2025/03/03/668926/", "cover_image": "https://www.itnnews.lk/wp-content/uploads/2025/03/kantha-860x615.jpg", "date_published": "2025-03-03T07:50:15+05:30", "content": "ඊයේ (02) දිනයේ සිට එළ⁣ඹෙන (08) වැනිදා දක්වා කාන්තා හා ළමා කටයුතු අමාත්‍යාංශය විසින් “ජාතික කාන්තා සතියක්” ප්‍රකාශයට පත් කරතිබෙනවා. එළ⁣ඹෙන (08) වැනිදාට යෙදී ඇති ජාත්‍යන්තර කාන්තා දිනයට සමගාමීව “ජාතික කාන්තා සතියක්” ප්‍රකාශයට පත් කර ඇති අතර ‘තැනුමට තිරසර හෙටක් – සවිමත් ඇය වේ මගක්’ යන්න මෙවර කාන්තා දින ජාතික තේමාවයි. ඒ අනුව ඊයේ (02) දිනයේ සිට (08) වනදා දක්වා සතිය තුළ කාන්තාව නිරෝගීමත් කිරීම, දැනුවත් කිරීම, සුරක්ෂිත කිරීම, සවිබල ගැන්වීම සහ ඔවුන්ගේ තාක්ෂණ කුසළතා වර්ධනය කිරීම වෙනුවෙන් දීපව්‍යාප්ත වැඩසටහන් මාලාවක් ක්‍රියාත්මකයි. එළ⁣ඹෙන (05) සහ (06) යන දෙදින පුරා ‘ලිය ශක්ති’ කාන්තා පොළ කොළඹ විහාර මහාදේවී උද්‍යාන පරිශ්‍රයේදී පැවැත්වීමට සියළු කටයුතු සම්පාදනය කොට ඇති බව කාන්තා හා ළමා කටයුතු අමාත්‍යාංශය සඳහන් කරනවා. මෙවර කාන්තා දින සැමරුම් උළෙල කාන්තා හා ළමා කටයුතු පිළිබඳ අමාත්‍ය සරෝජා සාවිත්‍රි පෝල්රාජ් මහත්මිය සහ නියෝජ්‍ය අමාත්‍ය වෛද්‍ය නාමල් සුදර්ශන මහතාගේ සංකල්පය පරිදි අග්‍රාමාත්‍ය හරිනි අමරසූරිය ප්‍රධානත්වයෙන් බත්තරමුල්ල, “සුහුරුපාය” ශ්‍රවණාගාරයෙදී පැවැත්වීමට නියමිතයි."},
{"title": "පාසල් අටක් හොඳම පාසල් කිරිමේ ව්‍යාපෘති අද සිසු අයිතියට", "url": "https://www.itnnews.lk/2019/02/10/96836/", "cover_image": "https://www.itnnews.lk/wp-content/uploads/2019/02/lagamapasala.png", "date_published": "2019-02-10T11:53:17+05:30", "content": "ළඟම පාසල හොඳම පාසල ව්‍යාපෘතිය යටතේ තවත් පාසල් අටක් අද සිසු අයිතියට පත් කෙරෙනවා. වාරියපොල අධ්‍යාපන කළාපයේ පාසල් අටක් ඊට අයත්. ඒ අනුව කටුපොත ප‍්‍රාථමික විද්‍යාලය , පනාදරේ මහින්ද්‍යෝදය ප‍්‍රාථමික විද්‍යාලය, බමුණාකොටුව ඉසිපතන මහ විද්‍යාලය , මහකෙලිය මහ විද්‍යාලය , නාබඩවැව ප‍්‍රාථමික විද්‍යාලය, හේරත්ගම ප‍්‍රාථමික විද්‍යාලය , කොහොත්ත ප‍්‍රාථමික විද්‍යාලය සහ ඥානෝදය මධ්‍ය මහා විද්‍යාලයේ ඉදිකෙරුණු පාසල් ගොඩනැගිලි සිසු අයිතියට පත් කිරීම අමාත්‍ය අකිල විරාජ් කාරියවසම් මහතාගේ ප‍්‍රධානත්වයෙන් සිදු කෙරෙනවා. මේ අතර වයඹ විශ්වෝදා ජාතික පාසලේ වැඩකටයුතු ආරම්භ කිරිම ලබන බදාදා සිදුකෙරෙනවා.ඒ අග‍්‍රාමාත්‍ය රනිල් වික‍්‍රමසිංහ මහතාගේ ප‍්‍රධානත්වයෙන්. පාසලේ ඉදිකිරීම් අදියර දෙකක් යටතේ සිදු කිරිමටයි සැලසුම් කර තිබෙන්නේ. කුරුණෑගල නගරයේ ජනප‍්‍රිය පාසල් අතර පවතින තදබදයට විසදුමක් ලෙස නව ජාතික පාසල ඉදිකරන බවයි අධ්‍යාපන අමාත්‍ය අකිල විරාජ් කාරියවසම් මහතා ප‍්‍රකාශ කළේ."},
{"title": "ජපුර සිසුවාගේ උපාධි සිහිනය බොදකළ ජ්‍යෙෂ්ඨයින් 15ට පන්ති තහනමක්", "url": "https://www.itnnews.lk/2020/03/13/231590/", "cover_image": "https://www.itnnews.lk/wp-content/uploads/2020/03/japura.jpg", "date_published": "2020-03-14T10:07:15+05:30", "content": "ශිෂ්‍යයෙකු වෙත ටයරයක් තල්ලුකර අනතුරක් සිදු කිරීමේ සිද්ධිය සම්බන්ධයෙන් ශ්‍රී ජයවර්ධනපුර විශ්වවිද්‍යාලයේ සිසුන් 15 දෙනෙකුගේ පන්ති තහනම් කර තිබෙනවා. මෙම සිද්ධිය සම්බන්ධයෙන් දැනට රිමාන්ඩ් භාරයේ පසුවන සිසුන් 6 දෙනෙකු ද මීට ඇතුළත්. මේ අතර   නවකවදය තුළින් දේශපාලන පටු අරමුණු ඉටුකර ගැනීමට විශ්වවිද්‍යාලවල ඇතැම් ශිෂ්‍ය සංගම් උත්සාහ දරණ බව නවකවදය විරෝධීන් පෙන්වා දෙනවා. කොළඹ පැවති මාධ්‍ය හමුවකදී මේ බව අවධාරණය කෙරුණා. [ot-video type=”youtube” url=”https://youtu.be/UHmYinriLXc”]   [ot-caption title=”” url=”https://www.itnnews.lk/wp-content/uploads/2020/03/japura.jpg”]"},
{"title": "ගස උඩ දිවි ගෙවන පවුලට මහපොළොවේ නිවහනක් සාදාගන්න ඔබේ උදවු අවැසි මොහොතයි", "url": "https://www.itnnews.lk/2024/10/03/625088/", "cover_image": "https://www.itnnews.lk/wp-content/uploads/2024/10/26-1-860x615.jpg", "date_published": "2024-10-03T19:44:47+05:30", "content": "ගසක් මත ඉදිකළ පැලක ජීවත්වන්නට ලැබේ නම් එය සුන්දර අත්දැකීමක් ලෙස ඇතැමෙකුට සිතෙන්නට හැකියාව තිබෙනවා . එහෙත් මහපොළොවේ ජීවත්වීමට හැකියාවක් නොමැති අහිංසකයන්ට නම් එය අමුම අමු අමිහිරි අත්දැකීමක් . එවැනි දරු පවුලක් පිළිබඳ තොරතුරු අපට වාර්තා වන්නේ මහවිලච්චිය ප්‍රදේශයෙන්. මහවිලච්චිය ඇද්දත්කල්ල බණ්ඩාරගම ප්‍රදේශයේ ගසක් මත ඉදි කළ නිවසක් තුළ දරු තිදෙනෙකුගෙන් යුත් පවුලක් ජීවත් වනවා. ස්ථීර ආදායම් මාර්ගයක් නොමැති මෙම පවුලේ මවත්  පියාත් කුලී වැඩක් කර දරු තුන්දෙනා රකින බවයි වාර්තා වන්නේ . මෙම පවුලේ 18 හැවිරිදි වැඩිමහල් පිරිමි දරුවා කාර්මික අධ්‍යාපන ආයතනයකට යොමුකර තිබෙනවා. ඒ ප්‍රාදේශීය ලේකම්වරායගේ ද මැදිහත්වීමෙනුයි. 11 හැවිරිදි දැරිය පාසල් යන අතර අනෙක් දරුවා පස් හැවිරිදි වියේ පසුවනවා. ප්‍රාදේශීය ලේකම්වරයා මෙම පවුලට ඉඩමක් ලබාදී තිබෙන අතර එහෙත් එහි නිවසක් තනා ගැනීමට පරිත්‍යාගශිලින්ගේ උදව් උපකාර අවශ්‍ය බවයි ඔවුන් පවසන්නේ."},
{"title": "විදේශගතවන්නන්ට කොවිඩ් එන්නත් සහතිකය ලබාගැනීමට Online පහසුකම්", "url": "https://www.itnnews.lk/2021/08/26/358521/", "cover_image": "https://www.itnnews.lk/wp-content/uploads/2021/08/smart-1.png", "date_published": "2021-08-27T12:09:26+05:30", "content": ""},
{"title": "සීසන් ඇති පාසැල් දරුවන් මඟ හලා යන ලංගම රියදුරන් ගැන කියන්න අංකයක්", "url": "https://www.itnnews.lk/2025/03/04/669169/", "cover_image": "https://www.itnnews.lk/wp-content/uploads/2025/03/CTB-860x615.jpg", "date_published": "2025-03-04T06:24:12+05:30", "content": "මෙම කාරක සභාවට වරාය හා සිවිල් ගුවන් සේවා නියෝජ්‍ය අමාත්‍ය ජනිත රුවන් කොඩිතුවක්කු , ප්‍රවාහන සහ මහාමාර්ග  නියෝජ්‍ය අමාත්‍ය (වෛද්‍ය) ප්‍රසන්න ගුණසේන යන මහත්වරුන් ඇතුළු පක්ෂ විපක්ෂ මන්ත්‍රීවරුන් ද එම \nඅමාත්‍යාංශයට අනුබද්ධිත රාජ්‍ය ආයතනයන්හී නිලධාරිහු ද සහභාගි වී සිටියා."},
{"title": "ඉන්දීය යුද නෞකාවක් කොළඹට", "url": "https://www.itnnews.lk/2025/03/03/669160/", "cover_image": "https://www.itnnews.lk/wp-content/uploads/2025/03/20-860x615.jpg", "date_published": "2025-03-03T21:45:56+05:30", "content": "ඉන්දීය නාවික හමුදාවට අයත් ‘INS KUTHAR’ යුද නෞකාව නිල සංචාරයක් සඳහා කොළඹ වරායට සේන්දු වී තිබෙනවා . එම නෞකාව අද (03) උදෑසන කොළඹ වරායට සේන්දු වූ බවයි නාවික හමුදාව පවසන්නේ . මෙලෙස කොළඹ වරායට සේන්දු වූ Corvette වර්ගයට අයත් ‘INS KUTHAR’ නෞකාව, දිගින් මීටර් 91.16ක් . නෞකාවේ කාර්ය මණ්ඩලය 129ක ගෙන් සමන්විත අතර, නෞකාවේ අණදෙන නිලධාරී ලෙස, කොමාණ්ඩර් Nitin Sharma කටයුතු කරනු ලබනවා . මෙම යුද නෞකාව මෙරට රැඳී සිටින කාලසීමාව තුළ එහි කාර්ය මණ්ඩලය කොළඹ ප්‍රදේශයේ ආකර්ෂණීය සංචාරක ස්ථාන නැරඹීම සඳහා සහ ශ්‍රී ලංකා නාවික හමුදාව විසින් දෙරටේ නාවික හමුදා අතර සුහදත්වය වර්ධනය කිරීම වෙනුවෙන් හා පුහුණු හුවමාරු වෙනුවෙන් සංවිධානය කෙරෙණ වැඩසටහන් සඳහා සහභාගීවීමට නියමිතව තිබෙනවා . ‘INS KUTHAR’නෞකාව නිල සංචාරය නිමා කරමින් 2025 මාර්තු මස 06 වැනි දින දිවයිනෙන් පිටත්ව යාමට නියමිතයි"},
{"title": "මුහුදේ සිදු කරන මෙහෙයුම් ගැන කතා කරන්න ජනපති නාවික හමුදාව හමුවෙයි", "url": "https://www.itnnews.lk/2025/02/26/667942/", "cover_image": "https://www.itnnews.lk/wp-content/uploads/2025/02/18-11-860x615.jpg", "date_published": "2025-02-26T19:48:34+05:30", "content": "මෙරට වත්මන් ආරක්ෂක තත්ත්වය පිළිබඳ සාකච්ඡාවක් ජනාධිපති අනුර කුමාර දිසානායක මහතාගේ ප්‍රධානත්වයෙන් ජනාධිපති කාර්යාලයේදී අද (26) පවත්වා තිබෙනවා . නාවික හමුදාවේ උසස් නිලධාරීන් සමග පැවති මෙම සාකච්ඡාවේදී ශ්‍රී ලංකාවේ ආරක්ෂක තත්ත්වය සම්බන්ධයෙන් වූ ඉදිරි ක්‍රියාමාර්ග පිළිබඳවයි අවධානයට ලක් වී ඇත්තේ . ජාතික ආරක්ෂාව තහවුරු කිරීම සඳහා මුහුදේ සිදු කරන මෙහෙයුම් මෙන්ම මුහුදු මාර්ගයෙන් සිදුවන අවි ජාවාරම් හා මත්ද්‍රව්‍ය ජාවාරම් වැටලීම ඇතුලු ගැඹුරු මුහුදේ සිදු කරන නිරීක්ෂණ මෙහෙයුම් පිළිබඳ මෙහිදී දීර්ඝ ලෙස සාකච්ඡා කර තිබෙනවා . ආරක්ෂක නියෝජ්‍ය අමාත්‍ය අරුණ ජයසේකර, ආරක්ෂක අමාත්‍යාංශයේ ලේකම් එයාර් වයිස් මාර්ෂල් සම්පත් තුයියකොන්තා, නාවික හමුදාපති වයිස් අද්මිරාල් කාංචන බානගොඩ යන මහත්වරු සහ නාවික හමුදාවේ ඉහළ නිලධාරීහු පිරිසක් මෙම අවස්ථාවට එක්ව තිබෙනවා ."},
{"title": "මහ පාරේ සිසුවෙකුට චන්ඩිකම් දැමූ තිදෙනෙක් අත්අඩංගුවට", "url": "https://www.itnnews.lk/2025/02/26/667934/", "cover_image": "https://www.itnnews.lk/wp-content/uploads/2025/02/14-16-860x615.jpg", "date_published": "2025-02-26T18:26:23+05:30", "content": "මාර්ගයක් අසල සිසුවෙකු දණගස්වා පහරදෙන වීඩියෝවක් පසුගියදා සමාජ මාධ්‍ය ඔස්සේ සංසරණය වී තිබුණා . ඒ සම්බන්ධයෙන් පොලිසිය විසින් විමර්ශන ක්‍රියාත්මක කළ බවයි පොලිසිය සඳහන් කරන්නේ . අදාළ සිද්ධිය සම්බන්ධයෙන් 16- 17 හැවිරිදි සැකකරුවන් තිදෙනෙක් කෑගල්ල පොලිස් ළමා හා කාන්තා කාර්යාංශය මගින් අද (26) අත්අඩංගුවට ගෙන \nතිබෙනවා. සැකකරුවන් කෑගල්ල ප්‍රදේශයේ පදිංචිකරුවන් . කෑගල්ල පිටිහුම ප්‍රදේශයේදී බස් රථය එනතුරු රැඳීසිටි දමුණුපොල ප්‍රදේශයේ සිසුවෙක්ටයි මෙම අමානුෂික ප්‍රහාරය එල්ලකර තිබෙන්නේ . කෑගල්ල පොලිසිය වැඩිදුර විමර්ශන සිදුකරනු ලබනවා ."},
{"title": "පොලිසිය සහ ස්වාධීන අධිකරණයක් නොමැතිව නීතියේ ආධිපත්‍ය සුරැකිය නොහැකියි", "url": "https://www.itnnews.lk/2022/09/03/432843/", "cover_image": "https://www.itnnews.lk/wp-content/uploads/2022/08/ranil-2.jpg", "date_published": "2022-09-04T12:09:17+05:30", "content": "පොලිසිය සහ ස්වාධීන අධිකරණයක් නොමැතිව නීතියේ ආධිපත්‍ය සුරැකිය නොහැකි බව අවධාරණය කරන ජනාධිපති රනිල් වික්‍රමසිංහ මහතා එම ආයතන දෙක ආරක්ෂා කර ගනිමින් ඉදිරියට යා යුතු බව අවධාරණය කළේය. රට ආර්ථික වශයෙන් ගොඩගැනීමේ වැඩපිළිවෙළ සාර්ථක කර ගැනීමට නම් රටේ ප්‍රජාතන්ත්‍රවාදය සහ නීතියේ ආධිපත්‍යය තහවුරු විය යුතු බව ද ජනාධිපතිවරයා පෙන්වා දුන්නේය. ජනාධිපති රනිල් වික්‍රමසිංහ මහතා මේ බව සඳහන් කළේ අදට යෙදී ඇති ශ්‍රී ලංකාවේ 156 වන පොලිස් දිනය නිමිත්තෙන් අද (03) පස්වරුවේ බම්බලපිටිය පොලිස් ක්ෂේත්‍ර බලකා මුලස්ථනයේ පැවති උත්සවය අමතමිනි. පොලිස් උත්තමාචාර පිළිගන්වමින් එහිදී ජනාධිපතිවරයා පිළිගනු ලැබීය. රාජකාරියේ යෙදී සිටියදී මිය ගිය ජයන්ත ගුණවර්ධන නිලධාරියා වෙනුවෙන් “ජනාධිපති පොලිස් වීරතා පදක්කම” පිරිනැමීම සහ පාර්ලිමේන්තු ආරක්ෂක රාජකාරියේ යෙදී සිටි පොලිස් නිලධාරීන්  අගයමින් සංකේතාත්මකව නිලධාරීන් 30 දෙනෙකු සඳහා ප්‍රණාම සහතික පිරිනැමීම ද ජනාධිපතිවරයා අතින් සිදුවිය. පොලිස් වෙබ් අඩවිය සහ “ඊ නිවුස්” පුවත්පත එළිදැක්වීම ද සිදු කෙරුණු අතර පොලිස් ත්‍යාග අරමුදලෙන් රුපියල් මිලියන 100ක මුදලක් අභිනවයෙන් ස්ථාපනය කෙරෙන “නීති සහන අරමුදල” සඳහා පිරිනමමින් අදාළ චෙක්පත පොලිස්පති සී.ඩී. වික්‍රමරත්න මහතා විසින් ජනාධිපතිවරයා වෙත පිළිගැන්වීය. පොලිස් බටහිර තූර්ය වාදන සංදර්ශනයකින් සහ නිළ සුනඛ සංදර්ශනයකින් මෙම අවස්ථාව වර්ණවත් විය. මෙහිදී අදහස් දැක්වූ රනිල් වික්‍රමසිංහ මහතා වැඩිදුරටත් පැවසුවේ රටක ප්‍රජාතන්ත්‍රවාදය ආරක්ෂා කිරීමට නම් ව්‍යවස්ථාව ආරක්ෂා විය යුතු බවයි. එදා විරෝධතාකරුවන් පාර්ලිමේන්තුව අල්ලා ගත්තානම් රටේ ප්‍රජාතන්තවාදය අවසන් වනවා සේම නීතියේ ආධිපත්‍යයද උල්ලංඝනය වන බව ජනාධිපතිවරයා පැවසීය. එම අවස්ථාවේ නීතියේ ආධිපත්‍යයත්, ව්‍යවස්ථාවත් ආරක්ෂා කළේ පොලීසිය බව පෙන්වා දුන් වික්‍රමසිංහ මහතා සමස්ත පොලිස් දෙපාර්තමේන්තුවට ප්‍රණාමය පුද කිරීමට මෙය අවස්ථාවක් කර ගන්නා බව ද පැවසීය. මාධ්‍ය කෙතරම් පොලිසියට චෝදනා කළද, තමන්ගේ ඡායාරූපකරුවන්ට පහර දුන්නා යැයි පැවසුවාද,  එම කණ්ඩායම් දෙක අතර ඇති මිත්‍රත්වය මෙම සැමරුම් උළලේදී තමන්ට දක්නට ලැබුණු බව ද ජනාධිපතිවරයා කීය. අග්‍රාමාත්‍ය දිනේෂ් ගුණවර්ධන, කථානායක මහින්ද යාපා අබේවර්ධන, මහජන ආරක්ෂක අමාත්‍ය ටිරාන් අලස්,  ජනාධිපති කාර්ය මණ්ඩල ප්‍රධානි හා ජාතික ආරක්ෂාව පිළිබඳ ජනාධිපති ජ්‍යෙෂ්ඨ උපදේශක සාගල රත්නායක, මහජන ආරක්ෂක අමාත්‍යාංශයේ ලේකම් එස්. හෙට්ටිආරච්චි යන මහත්වරු සහ රටවල් රැසක් නියෝජනය කරමින්ජාත්‍යන්තර පොලීසියට අයත් නිලධාරීන් සහ ශ්‍රී ලංකා පොලිස් දෙපාර්තමේන්තුවේ ජ්‍යෙෂ්ඨ නිලධාරීහු මෙම අවස්ථාවට එක්ව සිටියහ."},
{"title": "ප්‍රාණ ඇපකරුවන් නිදහස් කිරීම කල් දමන බව හමාස් සංවිධානය කියයි", "url": "https://www.itnnews.lk/2025/02/11/663779/", "cover_image": "https://www.itnnews.lk/wp-content/uploads/2025/02/hamas-860x615.jpg", "date_published": "2025-02-11T09:56:48+05:30", "content": "ප්‍රාණ ඇපකරුවන් නිදහස් කිරීම කල් දමන බව හමාස් සංවිධානය පවසනවා. හමාස් සන්නද්ධ අංශයේ ප්‍රකාශකයෙකු චෝදනා කර ඇත්තේ  ඊශ්‍රායලය සටන් විරාම ගිවිසුම කඩ කරන බවයි. පසුගිය දින කිහිපයේද ඊශ්‍රායලය සිවිල් ජනතාව ඉලක්ක කර ප්‍රහාර කිහිපයක් එල්ල කළ අතර විශාල පිරිසක් ජීවිතක්ෂයට පත්වුණා. මේ අතර ඊශ්‍රායලයේ රඳවා සිටින තවත් පලස්තීන සිරකරුවන් වෙනුවෙන් ගාසා තීරයේ රඳවා සිටින ප්‍රාණ ඇපකරුවන් තුන් දෙනෙකු සෙනසුරාදා නිදහස් කිරීමට නියමිතයි. කෙසේ වෙතත් ගාසා තීරයේ රඳවා සිටින ප්‍රාණ ඇපකරුවන් සෙනසුරාදා වන විට ආපසු නොඑන්නේ නම් සටන් විරාමය අවලංගු කළ යුතු බව ඊශ්‍රායලයේ ප්‍රධාන මිතුරෙකු වන ඇමරිකා ජනාධිපති ඩොනල්ඩ් ට්‍රම්ප් ද යෝජනා කර තිබෙනවා. පසුගිය 2023 වසරේ ඔක්තෝබර් 7 වැනිදා ඊශ්‍රායලයට එල්ල කළ හමාස් ප්‍රහාරයේදී ප්‍රාණ ඇපයට ගත් හැත්තෑතුන් දෙනකු තවමත් ගාසා තීරයේ රඳවා සිටිනවා."},
{"title": "අධ්‍යාපන ඉලක්ක ජය ගැනීම දරුවන්ගේ වගකීමක්", "url": "https://www.itnnews.lk/2018/09/11/29007/", "cover_image": "https://www.itnnews.lk/wp-content/uploads/2018/06/Akila.png", "date_published": "2018-09-11T12:36:08+05:30", "content": "දෙමව්පියන් ගෙවන බදු මුදල් යොදා රජය ලබාදෙන සහනවලින් උපරිම ප්‍රයෝජන ලබාගනිමින් අධ්‍යාපන ඉලක්ක ජය ගැනීම දරුවන්ගේ වගකීම බව අමාත්‍ය අකිල විරාජ් කාරියවසම් මහතා පවසනවා. අමාත්‍ය අකිල විරාජ් කාරියවසම්, [ot-video type=”youtube” url=”https://youtu.be/w1CEF7NwRxk”] දේශීය ආදායම් කොමසාරිස්වරියක් වන නදී දිසානායක මහත්මිය රචනා කළ ලස්සන හෙට දවසක් ග්‍රන්ථයේ දෙමළ පරිවර්තනය එළිදැක්වීමේ උත්සවය අමාත්‍යවරයාගේ ප්‍රධානත්වයෙන් පැවැත්වුණා. බදු ගෙවීමේ වටිනාකම පිළිබදව පාසල් දරුවන් දැනුවත් කිරීමේ අරමුණ සහිතවයි මෙම කෘතිය රචනා කර තිබෙන්නේ.  දේශීය ආදායම් කොමසාරිස් අයිවන් දිසානායක මහතා ඇතුළු පිරිසක් ද එම අවස්ථාවට එක් වුණා."},
{"title": "ග්‍රාම නිලධාරීවරුන් අද සිට කළු විරෝධතා සතියක් ප්‍රකාශයට පත් කෙරේ", "url": "https://www.itnnews.lk/2024/08/12/609379/", "cover_image": "https://www.itnnews.lk/wp-content/uploads/2024/08/grama-860x615.jpg", "date_published": "2024-08-12T09:12:55+05:30", "content": "අද (12) සිට ලබන 19 වැනිදා දක්වා කළු විරෝධතා සතියක් ප්‍රකාශයට පත්කර ඇතැයි ග්‍රාම නිලධාරී වෘත්තීය සමිති සන්ධානය පවසනවා. එම සන්ධානයේ සම සභාපති නන්දන රණසිංහ මහතා ප්‍රකාශ කළේ ගැසට් කරන ලද ග්‍රාම නිලධාරීන්ගේ සේවා ව්‍යවස්ථාවට සිය යෝජනා ඇතුළත් නොකිරීම හේතුවෙන් මෙම වෘත්තීය සමිති ක්‍රියාමාර්ගය ගන්නා බවයි. මේ අතර, දිවයිනේ සියලු ප්‍රාදේශිය ලේකම් කොට්ඨාස නියෝජනය කරමින් ග්‍රාම නිලධාරීන් අද(12) පෙරවරුවේ රාජ්‍ය පරිපාලන අමාත්‍යංශය ඉදිරිපිටට කැඳවා විරෝධතාවක නිරතවන බව ද, ග්‍රාම නිලධාරී වෘත්තීය සමිති සන්ධානයේ සම සභාපති නන්දන රණසිංහ මහතා ප්‍රකාශ කළා."},
{"title": "රන් භාණ්ඩ තොගයක් රේගු දැලේ", "url": "https://www.itnnews.lk/2018/08/15/22075/", "cover_image": "https://www.itnnews.lk/wp-content/uploads/2018/08/gold-1.png", "date_published": "2018-08-15T15:09:43+05:30", "content": "නීති විරෝධීව මෙරටට රැගෙන ආ රන් භාණ්ඩ තොගයක් කටුණායක ගුවන් තොටුපල රේගුව අත්අඩංගුවට ගත්තා. චෙන්නායි සිට මෙම පුද්ගලයා මෙම රත්රන් මෙරටට රැගෙන විත් තිබෙනවා. කිලෝග්රෑම් හතරක බරකින් යුත් රත්රන් තොගය අතර රන් බිස්කට් හා ආභරණ තිබූ බව රේගුව සදහන් කළා. රන් බිස්කට් කිලෝග්රෑම් දෙකක් තිබූ අතර අනෙක් කිලෝග්රෑ ම් දෙක ආභරණ ලෙස රැගෙනවිත් තිබෙනවා."},
{"title": "අදත් පැය එකහමාරක විදුලි කප්පාදුවක්", "url": "https://www.itnnews.lk/2025/02/11/663767/", "cover_image": "https://www.itnnews.lk/wp-content/uploads/2025/02/power-cut-860x615.jpg", "date_published": "2025-02-11T09:30:33+05:30", "content": "අද (11) දිනයේත් දිවයින පුරා පැය එක හමාරක කාලයක් විදුලි කප්පාදුවක් සිදුකිරීමට නියමිතව තිබෙනවා. කාණ්ඩ 4ක් යටතේ මෙම විදුලි කප්පාදුව පස්වරු 3.30 සිට රාත්‍රී 10 දක්වා කාලය අතරතුර සිදුකෙරෙන බවයි ලංකා විදුලිබල මණ්ඩලය සඳහන්කර සිටියේ. ඊට අමතරව පාරිභෝගික ගිණුම් අංකය කෙටි පණිවිඩයක් මගින් 1987 ක්ෂණික දුරකථන අංකයට යැවීමෙන් ද විදුලි කප්පාදුව සිදුවන වේලාවන් පිළිබඳ දැනගත හැකි බව ලංකා විදුලි බල මණ්ඩලය සඳහන් කරනවා. මේ අතර ඊයේ (10) දිනයේ ද දිවයින පුරා මිනිත්තු 90ක කාලයක් විදුලි කප්පාදුව සිදුකෙරුණා. නොරොච්චෝලේ ගල් අගුරු බලාගාරය ලබන සිකුරාදා (14) වන විට ජාතික විදුලි බල පද්ධතියට සම්බන්ධ කිරීමට බලාපොරොත්තු වන බව ලංකා විදුලිබල මණ්ඩලය සඳහන් කරනවා. ඔබ ප්‍රදේශයට අයත් අක්ෂරය සහ විදුලිය විසන්ධි වන වේලාව දැනගැනීම පහතින්,"},
{"title": "රථවාහන නිලධාරීන්ට ගෙවන  ත්‍යාග මුදල ඉහළට", "url": "https://www.itnnews.lk/2025/03/06/669719/", "cover_image": "https://www.itnnews.lk/wp-content/uploads/2025/03/polisi-860x615.jpg", "date_published": "2025-03-06T05:34:45+05:30", "content": "රථවාහන අංශවල රාජකාරි කරනු ලබන නිලධාරීන් සඳහා ගෙවනු ලබන ත්‍යාග මුදල් ගෙවීම් වැඩි කිරීමට ශ්‍රී ලංකා පොලීසිය කටයුතු කර තිබෙනවා. අදාළ නිලධාරීන්ට දැනට ගෙවනු ලබන ත්‍යාග මුදල් 2025.02.01 වන දින සිට බලාත්මක වන පරිදි 25% කින් වැඩිකර ගෙවීම් කටයුතු සිදුකරන ලෙසට වැඩබලන පොලිස්පතිවරයා විසින් ජ්‍යෙෂ්ඨ නියෝජ්‍ය පොලිස්පතිවරුන් ඇතුළු උසස් නිලධාරීන් සහ ස්ථානාධිපතිවරුන් වෙත චක්‍රලේඛණයක් මඟින් දැනුම් දී තිබෙන බවයි වාර්තා වන්නේ. ක්ෂේත්‍ර රාජකාරි වල නියැලෙන රථවාහන අංශ ස්ථානාධිපතිරුවන්, ක්ෂේත්‍ර රාජකාරි හා කාර්යාල රාජකාරියේ නියැලෙන පරීක්ෂක ශ්‍රේණියේ නිලධාරීන්, පොලිස් සැරයන් සහ පොලිස් කොස්තාපල්වරුන් සඳහා ද ක්ෂේත්‍ර රාජකාරියේ නියැලෙන පොලිස් කොස්තාපල් රියදුරුවරුන් සඳහාද ත්‍යාග මුදල් වැඩිකර ගෙවීම සිදුකරනු ලබනවා. දීමනා ප්‍රමාදයකින් තොරව ගෙවීමට කටයුතු කරන ලෙසයි වැඩබලන පොලිස්පතිවරයා  දැනුම් දී ඇත්තේ."},
{"title": "මහජන සෞඛ්‍ය පරීක්ෂකවරයෙකුට කෙල ගැසූ පුද්ගලයා රිමාන්ඩ්", "url": "https://www.itnnews.lk/2020/12/04/303237/", "cover_image": "https://www.itnnews.lk/wp-content/uploads/2020/12/bandaragama-kela.jpg", "date_published": "2020-12-05T09:12:47+05:30", "content": "මහජන සෞඛ්‍ය පරීක්ෂකවරයෙකුට කෙල ගැසීමේ සිද්ධියට සම්බන්ධ බණ්ඩාරගම – අටලුගම ප්‍රදේශයේ සැකකරු එළඹෙන 17 වනදා දක්වා රිමාන්ඩ් බන්ධනාගාරගත කර තිබෙනවා. ඒ ඔහු අධිකරණයට ඉදිරිපත් කිරීමෙන් අනතුරුවයි. පෙරේදා දිනයේ අදාළ කොරෝනා ආසාදිතයා අටලුගම ප්‍රදේශයේදී මෙලෙස මහජන සෞඛ්‍ය පරීක්ෂකවරයෙකුට කෙල ගසා බැන වැදී තිබෙනවා. පොලිස් මාධ්‍ය ප්‍රකාශක, නියෝජ්‍ය පොලිස්පති අජිත් රෝහණ මහතා සඳහන් කළේ නිරෝධායන නීති යටතේ සහ රාජ්‍ය නිලධාරියෙකුගේ රාජකාරියට බාධාකිරීම යන කරුණු යටතේ සැකකරුට එරෙහිව නීති මගින් කටයුතු කිරීමට පියවර ගත් බවය."},
{"title": "200 වන ආදර්ශ ගම්මානයත් ජනතා අයිතියට", "url": "https://www.itnnews.lk/2019/06/07/139404/", "cover_image": "https://www.itnnews.lk/wp-content/uploads/2019/06/gammana.jpg", "date_published": "2019-06-07T10:00:28+05:30", "content": "200 වන ආදර්ශ ගම්මානය අද (07) පෙරවරුවේ ජනතා අයිතියට පත්කෙරෙනවා. කිලිනොච්චි දිස්ති‍්‍රක්කයේ ඉදිකර ඇති මෙම ආදර්ශ ගම්මානය අමාත්‍ය සජිත් ප්‍රේමදාස මහතාගේ ප‍්‍රධානත්වයෙන් විවෘත කිරීම සිදුවන බවයි ජාතික නිවාස සංවර්ධන අධිකාරියේ සභාපති ලක්විජය සාගරපලන්සූරිය මහතා ප‍්‍රකාශ කළේ. ආදර්ශ ගම්මාන 2500 ක් ඉදිකිරීමේ වැඩසටහනේ 199 වන ආදර්ශ ගම්මානය ඊයේ (06) ජනතා අයිතියට පත්කළා."},
{"title": "තැපෑල ලෙඩ වෙන ලකුණු", "url": "https://www.itnnews.lk/2024/06/11/592347/", "cover_image": "https://www.itnnews.lk/wp-content/uploads/2024/06/13-3-860x615.jpg", "date_published": "2024-06-11T16:44:29+05:30", "content": "හෙට (12) මධ්‍යම රාත්‍රී 12 සිට 13 වනදා මධ්‍යම රාත්‍රී 12 වනතෙක් ලෙඩ නිවාඩු වාර්තා කර වෘත්තිය ක්‍රියාමාර්ගයක නියැලීමට තීරණය කළ බව ඒකාබද්ධ තැපැල් වෘත්තිය සමිති පෙරමුණ පවසනවා."},
{"title": "කියුබාව සංචාරකයන් රට තුළට ඇතුලුවීම අත්හිටවයි", "url": "https://www.itnnews.lk/2020/03/24/234796/", "cover_image": "https://www.itnnews.lk/wp-content/uploads/2020/03/cuba.jpg", "date_published": "2020-03-24T12:42:38+05:30", "content": "සංචාරකයන් රට තුළට ඇතුලුවීම අත්හිටවූ බව කියුබාව ප‍්‍රකාශ කළා. රට තුළ සිටින විදේශිකයන් නිරෝධායනයට ලක්කිරීමේ වැඩපිළිවෙලක් ද ආරම්භ කර තිබෙනවා. කියුබාවෙන් මේ වනවිට තහවුරු කරගෙන ඇති කොරෝනා ආසාදිතයන් ගණන 40 ක්. මේ අතර රූබි පි‍්‍රන්සස් නෞකාවේ ගමන් කළ 70 හැවිරිදි කාන්තාවක් කොරෝනා ආසාදනයවීමෙ ජීවිතක්ෂයට පත්වුණා. ඇය නෞකාවෙන් හදුනාගත් පළමු ආසාදිතයන් තුන්දෙනාගෙන් එක් අයෙකු බවයි විදෙස් වාර්තාවල දැක්වෙන්නේ. 2700 දෙනෙකු රූබි පි‍්‍රන්සස් නෞකාවේ ගමන් කළා."},
{"title": "ට්‍රම්ප්ගේ ලිපියට කිම්ගෙන් ප්‍රතිචාර", "url": "https://www.itnnews.lk/2019/01/24/90628/", "cover_image": "https://www.itnnews.lk/wp-content/uploads/2019/01/Trump-kim.png", "date_published": "2019-01-24T09:37:16+05:30", "content": "ඇමෙරිකා ජනාධිපතිවරයා උතුරු කොරියා නායකයාට එවූ ලිපිය සම්බන්ධයෙන් උතුරු කොරියා නායකයා ප්‍රතිචාර දක්වා තිබෙනවා. පසුගිය සතියේදී උතුරුකොරියා නියෝජිතයන් පිරිසක් ඇමෙරිකාවේ වොෂින්ටන් නුවරදී ජනාධිපති ඩොනල්ඩ් ට්‍රම්ප් සමග සාකච්ඡා පැවැත්වුවා.  එම සාකච්ඡා සම්බන්ධයෙන් උතුරු කොරියා නායකයා අදාළ  නියෝජිතයන් පිරිස හමුවුණා. ඉන් අනතුරුවයි ප්‍රතිචාර දක්වා තිබෙන්නේ. උතුරු කොරියා නායක කිම් ජොන් උන් සදහන්  කරන්නේ තමන් දෙවන වටයේ සාකච්ඡා සම්බන්ධයෙන් ඩොනල්ඩ් ට්‍රම්ප්ගේ උනන්දුව පිළිබදව තෘප්තිමත් වන බවයි. දෙවන වටයේ සාකච්ඡා පෙබරවාරි අග සතියේදී පැවැත්වෙනු ඇති."},
{"title": "මදුරෝගේ පාලනයට එරෙහිව ඇමෙරිකාවෙන් නව පියවරක්", "url": "https://www.itnnews.lk/2019/01/29/92579/", "cover_image": "https://www.itnnews.lk/wp-content/uploads/2019/01/maduro.png", "date_published": "2019-01-29T15:01:05+05:30", "content": "වෙනිසියුලා ජනාධිපති නිකොලොස් මදුරෝගේ පාලනයට එරෙහිව ඇමෙරිකාව නව පියවරක් ගෙන තිබෙනවා. වෙනිසියුලාවේ රාජ්‍ය තෙල් සමාගමට එරෙහිව ඇමෙරිකාව සම්බාධක පැනවීමට කටයුතු යොදා තිබෙනවා. ඇමෙරිකාවේ ජාතික ආරක්ෂක උපදේශක ජෝන් බෝල්ටන් කියා සිටියේ ජනාධිපති මධුරෝගේ හෝ ඔහුගේ නිලධාරීන්ට වෙනිසියුලා ජනතාවට අයිති වත්කම් සූරාගෙන කෑමට තවත් ඉඩ නොදෙන බවයි. මෙම සම්බාධක පැනවීම මගින් වෙනිසියුලාවට ඩොලර් බිලියන 11 ක ආදායමක් ද අහිමි වන බවයි ඔහු වැඩිදුරටත් කියා සිටියේ. මේ අතර වෙනිසියුලාවේ විපක්ෂය විසින් ගෙන යන උද්ඝෝෂණ මාලාවද තවදුරටත් දැඩි කර තිබෙනවා. ඇමෙරිකාව ඇතුළු තවත් රාජ්‍යයන් විස්සක් පමණ මේ වන විට එරට විපක්ෂ නායක ජුවාන් ග්වයිඩෝ එරට වැඩ බලන ජනාධිපතිවරයා ලෙස පිළීගෙන තිබෙනවා. එහෙත් ජගත් සංවිධානය පවසන්නේ වෙනිසියුලා ජනාධිපතිවරයා ලෙස තමන් පිළිගන්නේ නිකලොස් මදුරෝ බවයි."},
{"title": "ඉන්දියාවේ ආරක්ෂක අමාත්‍යවරයා ඇමරිකාවට", "url": "https://www.itnnews.lk/2024/08/23/612734/", "cover_image": "https://www.itnnews.lk/wp-content/uploads/2024/08/4-18-860x615.jpg", "date_published": "2024-08-23T12:37:31+05:30", "content": "ඉන්දියාවේ ආරක්ෂක අමාත්‍ය රාජ්නාත් සිං ඇමරිකාවට ගොස් ඇති බව විදෙස් මාධ්‍ය වාර්තා කරනවා. ඉන්දියාව සහ ඇමරිකාව අතර ඉහළ පෙළේ ආරක්ෂක ගිවිසුම් කිහිපයක කටයුතු වෙනුවෙන් ඔහු ඇමරිකාවට පැමිණ ඇති අතර සිය සංචාරයේදී රාජ්නාත් සිං ඇමරිකානු ආරක්ෂක ලේකම් සහ ඇමරිකාවේ ජාතික ආරක්ෂක උපදේශක හමුවී ද්විපාර්ශවික සාකච්ඡා සිදු කිරීමට ද නියමිත බවද සඳහන් විදෙස් මාධ්‍ය වාර්තා කළේ ඔහු එළඹෙන 26 වනදා දක්වා ඇමරිකාවේ රැඳී සිටීමට නියමිත බවයි."},
{"title": "IMF සහාය හිමිව තිබෙන්නේ මේ වන විට ආණ්ඩුව ක්‍රියාත්මක කර ඇති වැඩසටහන සඳහායි – ජනපති", "url": "https://www.itnnews.lk/2024/09/17/619706/", "cover_image": "https://www.itnnews.lk/wp-content/uploads/2024/09/kkk-1-860x615.jpg", "date_published": "2024-09-17T10:54:28+05:30", "content": "අසීරුවෙන් රට ලබාගත් ජයග්‍රහණය ආරක්ෂා කර ගනිමින් ඉදිරියට යාමට නම් සැප්තැම්බර් 21 වනදා ගෑස් සිලින්ඩරයට ඡන්දය ලබා දෙන ලෙස තමා ජනතාවගෙන් ඉල්ලා සිටින බව ජනාධිපති රනිල් වික්‍රමසිංහ මහතා පවසනවා. ජාත්‍යන්තර මූල්‍ය අරමුදලේ සහාය හිමිව තිබෙන්නේ මේ වන විටත් ආණ්ඩුව ක්‍රියාත්මක කර ඇති වැඩසටහන සඳහා බව පැවසු ජනාධිපතිවරයා ජනතාව ඉදිරියට පැමිණ බොරු පොරොන්දු දෙන සජිත්ට හෝ අනුරට රට ඉදිරියට ගෙන යාමේ වැඩපිළිවෙළක් නොමැති බවද සඳහන් කළා. ජනාධිපති රනිල් වික්‍රමසිංහ මහතා මේ බව සඳහන් කර සිටියේ ඊයේ (16) පස්වරුවේ වැල්ලවායේ පැවති “රනිල්ට පුළුවන්” විජයග්‍රාහී ජන රැලිය අමතමින්. ජන රැලිය ඇමතූ ජනාධිපති රනිල් වික්‍රමසිංහ මහතා , හම්බන්තොට කර්මාන්ත දියුණු වන විට එහි ආයෝජන කලාපයක් මෙම වැල්ලවාය ප්‍රදේශයට ද ලැබෙනවා. ඒ වගේම මොණාරගල අප පුළුල් සංවර්ධන වැඩපිළිවෙළක් ක්‍රියාත්මක කරනවා. අප ඉල්ලා සිටින්නේ මෙම වැඩසටහන් ඉදිරියට ගෙනයාමේ ජනවරමයි. මේ රටේ තරුණ තරුණියන්ට වසර 04ක් රැකියා හිමි වුණේ නැහැ. ලබන වසරේ රජයේ සහ පුද්ගලි අංශයේ ස්වයං රැකියා ලක්ෂයක් අප ඇති කරනවා. ඒ වගේම තවත් 50,000කට තමන් කැමති ආයතනයක පුහුණුවක් ලැබීම සඳහා මුදල් ලබාදීමට අප බලාපොරොත්තු වෙනවා. මේ සඳහා අප වැල්පාලමේ ගමන අවසන් කළයුතුයි. අපට තව ටිකක් ඉදිරියට යාමට තිබෙනවා. දැන් වැල්පාලම ටිකක් සෙළවෙනවා. සැප්තැම්බර් 21 වනදා ජනතාව සිය යුතුකම ඉටු කරනවා නම් අපට මේ වැල්පාලමේ ගමන සාර්ථකව අවසන් කළ හැකියි. වැල්පාලමෙන් එගොඩ වන දරුවාගේ අයිතිය ගැනීමට අද නතාලියාලා දෙදෙනෙක් ඉන්නවා. දෙදෙනාටම කථා කළ හැකි නමුත් වැඩ කරන්න බැහැ. ඒ නිසා මොවුන්ට රටේ අනාගතය භාර දෙන්න බැහැ. අපි ඉදිරියට යනවානම් IMF සහාය සමඟ ඉදිරියට යා යුතුයි. එම සහාය හිමිව තිබෙන්නේ මේ වන විට ආණ්ඩුව ක්‍රියාත්මක කර ඇති වැඩසටහන සඳහා බව ද කිවයුතුයි. අප මේ ගැන පැවසු විට හිටපු කෘෂිකර්ම ඇමති අනුර කුමාර මට විවාදයකට කථා කළා. මම ඒ සඳහා සූදානම් බව පැවසුවා. නමුත් මම තවම බලාගෙන ඉන්නවා. නමුත් තවමත් ආරාධනයක් නැහැ. අද වුවද මම ඊට සූදානම්. ඇයි ඔවුන්ට වාද කරන්න බැරි. ඒ ඔවුන්ට වැඩපිළිවෙළක් නැති නිසයි. සජිත් ඕන දෙයක් නොමිලේ දෙන්න ලෑස්තියි. ඔහු ඉදිරියට කියයි හිසරදයත් නොමිලේ දෙනවා කියලා. නමුත් අපි අසීරුවෙන් ලබාගත් ජයග්‍රහණය ආරක්ෂා කර ගනිමින් ඉදිරියට යා යුතුයි. ඒ සඳහා සැප්තැම්බර් 21 වනදා ගෑස් සිලින්ඩරයට ඡන්දය ලබා දෙන ලෙස මම සියලුදෙනාගෙන් ඉල්ලනවා. අමාත්‍ය මහින්ද අමරවීර මහතා මැතිවරණවලදී දිනන රැල්ල ආරම්භ වන්නේ මැතිවරණ ව්‍යාපාරය අවසානයේදීයි. ජනාධිපතිවරණ මෙහෙයුමට කල් ඇතිව සූදානම් වූ හැමෝම පරාදයි. අප මේ සටන පටන් ගත්තේ අවසන් මොහොතේ බව ඔබ දන්නවා. නමුත් අද වන විට මොනරාගල පමණක් නොවෙයි මුළු ලංකාවේම ජයග්‍රහණය ජනාධිපති රනිල් වික්‍රමසිංහ මැතිතුමාට ලැබී අවසන් බව කිව යුතුයි. ඒ වගේම අද ජනපති සටනට ඉදිරිපත් වී සිටින 38 දෙනාගෙන් එදා මේ රට භාරගන්න ඉදිරිපත් වුණේ කවුද කියලා ජනතාව දන්නවා. ඒ එක්කෙනෙකුටවත් ‘බෑ’ කියපු දේ රනිල් වික්‍රමසිංහ ජනාධිපතිතුමා ‘පුළුවන්’ කියලා භාර ගෙන කරලා පෙන්නලයි අද ඔබ ඉදිරියට පැමිණ සිටින්නේ. කණ්ඩායමක් ලෙස අප එතුමාට සහය ලබා දීමට තීරණය කළේ එතුමාගේ ඒ ‘පුළුවන්’ කම දන්න නිසයි. කෘෂිකර්ම අමාත්‍යවරයා ලෙස මා අමාත්‍යංශය භාරගන්නා විට ගොවි ජනතාවට පොහොර තිබුණේ නැහැ. නමුත් ජනාධිපති රනිල් වික්‍රමසිංහ මැතිතුමා ජනාධිපතිධුරය භාර ගත් වහාම ගොවීන්ට පොහොර ලබා දීමට කටයුතු කළා. එම නිසා අද සහලින් රට ස්වයංපෝෂිත වී තිබෙනවා. වී ගොවීන්ට පමණක් නොවෙයි අනෙකුත් ගොවි මහත්වරුන්ට අප පොහොර සහනාධාර ලබාදීමට පියවර ගෙන තිබෙනවා. සාම්ප්‍රදායික ගොවිතැනින් බැහැරට ගොස් නවීන කෘෂිකර්මාන්තය අප විසින් ගමට ගෙනවිත් තිබෙනවා. එහි ප්‍රතිඵල අද ගොවින් ලබාගෙන තිබෙනවා. අද ගොවීන්ට මාසිකව රුපියල් ලක්ෂ 4-5 ක් පමණ උපයා ගත හැකි ආකාරයට රජය වැඩපිළිවෙල සකස් කර දී ඇති බවද කිව යුතුයි. අප අභියෝග භාරගතහොත් ඒ අභියෝගය ජයග්‍රහණය කළ යුතුයි. අප මේ ව විටජනතාවගේ ජීවන බර අඩු කරමින් සිටිනවා. ඇතැමුන් අද රට විනාශ කළ බවක් කියනවා. ඒ විනාශයට නම් සජිත් ප්‍රේමදාස මහතා මෙන්ම අනුර කුමාර දිසානයකද හවුල්කරුවන් බව මතක තබා ගත යුතුයි. එදා මේ රට බංකොලොත් කළේ ජනතා විමුක්ති පෙරමුණයි. එදා ඔවුන් රුපියල් මිලියන 200ක දේපළ විනාශ කළා. අඩුම තරමේ ජනාධිපති අපේක්ෂකයකු ලෙස ඉදිරිපත් වීමටවත් ඔවුන්‍ට අයිතියක් නෑ. රටක් පාලනය කිරීමට තියා තේ කඩයක් වත් පාලනය කරන්න බැරි ජනතා විමුක්ති පෙරමුණට ඒ පාඩම මේ ජනාධිපතිවරණයෙන් ලැබෙනවා. ඔවුන්ට පාඩම් ඉගැන්වීමට නොවෙයි, මේ රට ජයග්‍රහණය කරවීමට ගෑස් සිලින්ඩරය ඉදිරියෙන් කතිරය ගසා ජනාධිපති රනිල් වික්‍රමසිංහ මැතිතුමා ජයග්‍රහණය කරවීමේ වගකීම ඉටු කරන ලෙස මා ඔබෙන් ඉල්ලා සිටිනවා.   රාජ්‍ය අමාත්‍ය ජගත් පුෂ්පකුමාර මහතා, ජනාධිපතිවරණයට ඉදිරිපත් වන අනෙකුත් පක්ෂ ඔවුන්ගේ ජන රැළි සදහා වෙනත් දිස්ත්‍රික්ක වලින් සෙනඟ ගෙනල්ලා සෙනඟ පිරෙව්වාට, මෙම රැළියට වෙනත් දිස්ත්‍රික්ක වලින් කිසිවෙකු සහභාගී වෙලා නැහැ. මේ දිස්ත්‍රික්කයෙන් පිට කවුරුන් හෝ රැළියට සහභාගී වෙලා ඉන්නවා නම් ඒක ඔප්පු කරන්න කියලා මා බය නැතුව අභියෝග කරනවා. 2022 අරගල භූමියට සජිත් ප්‍රේමදාස මහතා ගිහින් සුසන්තිකා ජයසිංහට වඩා වේගයෙන් දිව්වා. අනුර කුමාර දිසානායක මහතා අරගල භූමියට ඇවිත් “අපි පාරේදි බලා ගමු” කියලා ගිහින් පැය දෙකක් ඇතුළත පාර්ලිමේන්තු මන්ත්‍රීවරයෙකු ඝාතනය කළා. සෑම නගරයකම ට්‍රාන්ස්පෝමර් සහ බස් පිච්චුවා. ඒ අවස්ථාවේ රට භාර ගන්න කෙනෙක් හිටියේ නැහැ. සජිත් ප්‍රේමදාස මහතා කිව්වේ “මේ මරාලයට කර ගහලා අවුරුදු දෙකක් ගිහින් ජනාධිපතිවරණයට ඉදිරිපත් වෙලා මට ජනාධිපති වෙන්න බැහැ” කියලයි. සියලුම නායකයින් රට භාරගන්න බැහැ කියපු අවස්ථාවේ, රනිල් වික්‍රමසිංහ මහතා තනි මන්ත්‍රීවරයෙක් වුවත්, රට භාරගෙන අවුරුදු දෙකක කාලයක් තුළ කිරිපිටි පෝලිම් නැති කළා. ඉන්ධන පෝලිම් නැති කළා. විදුලිය ලබා දුන්නා. බෙහෙත් ලබා දුන්නා. එදා යුද්ධය දිනපු නිසා මහින්ද මහත්තයාට ගරු කළා. ආර්ථිකය ස්ථාවර කරලා පෝළිම් නැති කරලා දැමු වීරයා විදියට තමයි අද රනිල් වික්‍රමසිංහ මහතාට \nජනතාව ගරු කරන්නේ. එසේනම්, මේ මාසේ 21 වෙනිදාට ගෑස් සිලින්ඩරයට කතිරේ ගහලා රනිල් වික්‍රමසිංහ මහතාගේ ජයග්‍රහණය තහවුරු කරන්න කියලා සියලු ජනතාවගෙන් ඉල්ලා සිටිනවා. පාර්ලිමේන්තු මන්ත්‍රී කුමාරසිරි රත්නායක මහතා, එදා අර්බුදකාරී අවස්ථාවේ රට භාර ගන්නා විට බොහෝ දෙනා සිතුවේ ජනාධිපති රනිල් වික්‍රමසිංහ මැතිතුමාට ඒ වගකීම ඉෂ්ට කළ නොහැකි වෙයි කියලයි. ඒ වගේම එතුමා අසාර්ථක වෙලා දාලා යයි කියලා හිතපු පිරිසක්ද හිටියා. නමුත් ජනාධිපති රනිල් වික්‍රමසිංහ මැතිතුමා ‍ඒ වගකීම භාර ගත් දිනයේ සිටම එතුමා සතු ජාත්‍යන්තර සබඳතා ඔස්සේ සහාය ලබා ගනිමින් ඒ වන විට ජනතාව මුහුණ දෙමින් සිටි ප්‍රශ්න එකින් එක විසඳීමට කටයුතු කළා. ඉන්ධන, ගෑස් පෝලිම් යුගය අවසන් කළා. ගොවීන්ට පොහොර ලබා දෙමින් යන්තමින් මේ රට හුස්ම ගන්න රටක් බවට පත් කළා. ආර්ථිකය ස්ථාවර කරන භාරදූර කටයුත්ත ආරම්භ කළේ ඉන් \nපසුවයි. ඒ සඳහා එතුමාට සහාය දුන් කණ්ඩාම ලෙස මේ වේදිකාවේ සිටින විවිධ පක්ෂ පාට නියෝජනය, ඉදිරි වසර පහ තුළත් එතුමාගේ නායකත්වය අපේක්ෂා කරනවා.ඒ යටතේ මේ රට නඟා සිටුවීමටත් ජන ජීවිතය තව දුරටත් ස්ථාවර කිරීමටත් හැකියාව ලැබෙනවා. අප නැවත රනිල් වික්‍රමසිංහ ජනාධිපතිතුමා මේ රටේ ජනාධිපතිධුරයට පත් කළ යුතු වන්නේ ගෙවී ගිය වසර දෙක තුළ කළ දේ වලට පමණක් නොවෙයි. ඉදිරි වසර පහ තුළ එතුමා කළ යුතු කර්තව්‍යටයි. ඒ සඳහා සැප්තැම්බර් 21 වනදා ගෑස් සිලින්ඩරය ඉදිරියේ කතිරය ගසා ජනාධිපති රනිල් වික්‍රමසිංහ මහතා සමඟ රට දිනවන්න එක් වන ලෙස මා ඔබෙන් ඉල්ලා සිටිනවා. පාර්ලිමේන්තු මන්ත්‍රී වෛද්‍ය ගයාෂාන් නවනන්ද මහතා, 2022 වසරේ මාර්තු මාසයේ මේ රටේ ඉන්න හොඳ ව්‍යවසායකයෙන් වන ධම්මික පෙරේරා මට කිව්වා “මේ රට ගොඩ ගන්න බැහැ වැටිලා ඉවරයි” කියලා පාන් ගෙඩිය ගන්න විල්බැරෝවෙන් සල්ලි ගෙනියන්න වෙයි කිව්වා. එහෙම කියද්දි වෙල්ලස්සේ මැටි ගෙදර ජීවත් වෙන මිනිස්සු ගැන මට දුකක් ඇති වුණා. මගේ රටේ මිනිස්සු විනාශ වෙන්න යන්නේ කියලා හිතුණා. අවුරුදු ගාණක් දේශපාලනය කරපු විපක්ෂ නායකතුමා එදා රට භාර ගත්තේ නැහැ. ඒ භාර ගත්තේ නැත්තේ රට නොවෙයි. ඒ භාර ගත්තේ නැත්තේ ඔබේ මගේ ජීවිතයි. ඒ විදියට අපේ ජීවිත භාර නොගත් පිරිසත් ඉන්නවා. සජිත් ප්‍රේමදාස විතරක් නොවෙයි, අනුර කුමාර, සරත් ෆොන්සේකා, ඩලස් අලහප්පෙරුම ද අපේ ජීවිත භාර ගත්තේ නැහැ. ඔවුන් භාර ගත්තේ නැති ඔබේ අපේ ජීවිත එදා භාර ගත්තේ රනිල් වික්‍රමසිංහ මහතායි. එසේනම් වෙල්ලස්සේ ජනාතව විදියට අපි රනිල් වික්‍රමසිංහට උදව් කරන එක අසාධාරණයි ද? මේ රට මහින්ද රාජපක්ෂ මැතිතුමා රට \nභාර දුන්නේ රනිල් වික්‍රමසිංහ මහතාට නම් අපිත් වැඩ කරන්නේ ජනාධිපති රනිල් වික්‍රමසිංහ මැතිතුමාටයි. සෙවගල සීනි කර්මාන්ත ශාලාව ගැන එක එක රැස්වීම් තියන උදවිය එක එක කතා කියනවා. නමුත් ජනාධිපති රනිල් වික්‍රමසිංහගේ මම හොඳ ඇහුවේ පාර්ලිමේන්තුවේ ස.ජ.බේ. මන්ත්‍රීවරුන්ගෙන් බවත් කිව යුතුයි. රනිල් වික්‍රමසිංහ මහතා දැනුමෙන් පරිනතයි. එතුමා විදේශ සම්බන්ධතාවලින්ඉහළයි. එහෙම තියෙන එකම නායකයා රනිල් වික්‍රමසිංහ මහතායි. \nසජිත් ප්‍රේමදාසට රටක් කරන්න බැහැ. ඒ නිසා ඔහු සමග ඉන්න ජනතාවට අපි කියන්නේ අපිට එකතු වෙන්න කියලයි. දිනන ජනාධිපති රනිල් වික්‍රමසිංහ ඉන්නේ අපි සමඟයි. සජිත්ට මම කියන්නේ “පචදාස” කියලයි. හිටපු අමාත්‍ය විජිත් විජිතමුණි ද සොයිසා මහතා, මොණරාගල කියන්නේ ජනාධිපතිවරුන් ජයග්‍රහණය කරා ගෙන ගිය දිස්ත්‍රික්කයක්. ජනාධිපති රනිල් වික්‍රමසිංහ මහතාට මේ දිස්ත්‍රික්කය ජය ගැනීමට කිසිම අභියෝගයක් නැහැ. හිටපු ජනාධිපතිවරුන් බිහිකළ නායකයන් ද අද මේ වේදිකාවේ සිටිනවා. එනිසා ඔබතුමාව ලබන 21 වැනිදා මේ රටේ 09 වැනිවිධායක ජනාධිපති ධූරයට පත් කරන බව ඉර හඳ මෙන් විශ්වාසයි. සමගි ජන බලවේගය සහ ජනතා විමුක්ති පෙරමුණ සංවිධානය කරන රැස්වීම්වල මහා සෙනඟක් සහභාගි වී සිටින බවට ඇතැම් නාලිකා ඇස්බැන්දුමක් කරමින් සිටිනවා. මේ පළාතේ තිබූ ඔවුන්ගේ රැස්වීම්වලට රට වටෙන්ම සෙනඟ අරන් ආවා. මේ නාලිකාවල පෙන්වන විචිත්‍ර චිත්‍රපටවලට අහුවෙන්න එපා කියා මම ජනතාවගෙන් ඉල්ලා සිටිනවා. චන්ද්‍රිකා කුමාරතුංග මැතිණියගේ සිට යහපාලන ආණ්ඩුව දක්වාම ජනතා විමුක්ති පෙරමුණ ඔවුන්ගේ සහාය ලබා දුන්නා. අද ඔවුන් ගෙඹි දේශපාලනය ගැන කතා කරනවා. නමුත් හතර වටේටම පැන්නේ ඔවුන් බව කිව යුතුයි. අප හෘදසාක්ෂියට එකඟව රටට සහ ජනතාවට සේවය කරනවා. ජනතා විමුක්ති පෙරමුණට ලැජ්ජාවක් නැහැ. අප ඔවුන්ගේ ඝාතන, ජනතාව බියවද්දන දේශපාලනය අවසන් කළ යුතුව තිබෙනවා. ජනාධිපති රනිල් වික්‍රමසිංහ මැතිතුමා මේ රට භාර ගත්තේ එතුමාගේ නායකත්වය මේ රටට අවශ්‍යම මොහොතේයි. නැවතත් එතුමා ජනාධිපතිධුරයට අප පත් කරන්නේ එතුමා මේ රටට අත්‍යවශ්‍යම මොහොතේ බවත් කිව යුතුයි. සැප්තැම්බර් 21 වෙනිදා ජනාධිපතිවරණයෙන් රනිල් වික්‍රමසිංහ ජනාධිපතිතුමාගේ ජයග්‍රහණය ස්ථිරයි. ඌව වෙල්ලස්ස ජනතාවත් එම ජයග්‍රහණයේ කොටස්කරුවන් වීමට අවශ්‍යයි. ඒ සඳහා ගෑස් සිලින්ඩරය ඉදිරියේ කතිරය සටහන් කරන ලෙස මම ඔබට මතක් කරනවා. මහා සංඝරත්නය ප්‍රමුඛ අන්‍යාගමික නායකයන් ද, හිටපු පාර්ලිමේන්තු මන්ත්‍රී තලතා අතුකෝරල, හිටපු පළාත් සභා සභාපතිවරුන් වන දමයන්ත දොළේවත්ත, රෝහණ වන්නිආරච්චි, ආර්. එම්. රත්නවීර, හිටපු පළාත් සභා මන්ත්‍රී ප්‍රියන්තී මංගලිකා, වැල්ලවාය එක්සත් ජාතික පක්ෂ සංවිධායක නිලන්ත බණ්ඩාර, මොනරාගල දිස්ත්‍රික් ජනාධිපති සම්බන්ධීකාරක දිලුම් ජයසේකර යන මහත්ම මහත්මීන්, ප්‍රාදේශීය දේශපාලන නායකයන්, ආසන සංවිධායකවරුන් ඇතුළු විශාල පිරිසක් මෙම අවස්ථාවට එක්ව සිටියා."},
{"title": "බාලතෙල් නිශ්පාදනාගාරයක් වටලයි", "url": "https://www.itnnews.lk/2024/08/23/612714/", "cover_image": "https://www.itnnews.lk/wp-content/uploads/2024/08/2-22-860x615.jpg", "date_published": "2024-08-23T12:07:42+05:30", "content": "මිනිස් පරිභෝජනයට නුසුදුසු පොල්තෙල් නිශ්පාදනාගාරයක් මාලබේ කහන්තොට ප්‍රදේශයේදී පාරිභෝගික සේවා අධිකාරියේ නිළධාරීන් සමඟ එක්ව මාලබේ පොලිසිය වටලා තිබෙනවා. අදාළ මධ්‍යස්ථානය පිළිබඳව ලද තොරතුරක් මත පොලිස් නිලධානින් කණ්ඩායමක් එම ස්ථානයට ගොස් සිදුකළ පරීක්ෂාවකින් අනතුරුව පාරිභෝගික සේවා අධිකාරිය දැනුවත් කිරීමට කටයුතු කර තිබුණා ඒ අනුව එම ස්ථානයේ සිදුකළ පරික්ෂාවේදී මිනිස් පරිභෝජනයට නුසුදුසු පොල්තෙල් නිෂ්පාදනය කරන ආකාරය දැක එම ස්ථානය හිමිකරු අත්අඩංගුවට ගෙන ඇපකරයක් මත මුද හැරීමට කටයුතු කළ බවයි පොලිසිය පැවසුවේ . එම ස්ථානයේ තිබී පොල්තෙල් යනුවෙන් හඳුන්වන පිරවූ ලීටර් 45 කෑන් 94 ක් මිලි ලීටර් 500 පිර වූ බෝතල් 73 ක් ලීටර් 45 හිස් කෑන් 240 ක් හමු වූ බවත් පසුව පාරිභෝගික සේවා අධිකාරියේ නිලධාරීන් විසින් එම නිෂ්පාදනාගාරයට මුද්‍රා තැබූ බවත් පොලිසිය සඳහන් කළා"},
{"title": "ඉන්දියාවේ කොරෝනා පාලනය අසීරු මට්ටමක", "url": "https://www.itnnews.lk/2020/07/25/268009/", "cover_image": "https://www.itnnews.lk/wp-content/uploads/2020/07/india-corona-4.png", "date_published": "2020-07-25T09:51:55+05:30", "content": "ඉන්දියාව තුළ කොරෝනා වසංගතය පාලනය කිරිම අසීරු වී ඇතැයි එරට සෞඛ්‍ය අංශ ප‍්‍රකාශ කළා. ඒ දිනක් තුළ ආසාදිතයන් හතලිස් නවදහසක් වාර්තා වීම හේතුවෙන්. දෙෙනිකව හත්සියයකට වැඩි පිරිසක් කොරෝනා හේතුවෙන් මියයාමද ගැටලුකාරි තත්වයක් බවයි ඉන්දියාව ප‍්‍රකාශ කළේ. තත්වය පාලනය කිරිම සඳහා නගර රැසක් තවදුරටත් වසා තැබීමට ඔවුන් පියවර ගත්තා. මේ වන විට ඉන්දියාවෙන් තහවුරු කරගෙන ඇති කොරෝනා ආසාදිතයන් ගණන 1,337,022ක් . හතලිස් අට දහසකට වැඩි පිරිසක් ජීවිතක්ෂයට පත්ව තිබෙනවා."},
{"title": "බීජිං නගරයෙන් වාර්තා වන කොරෝනා ආසාදිතයින් සංඛ්‍යාව යළිත් වරක් ඉහළට", "url": "https://www.itnnews.lk/2022/06/13/416724/", "cover_image": "https://www.itnnews.lk/wp-content/uploads/2022/06/Beijing.jpg", "date_published": "2022-06-13T10:31:16+05:30", "content": "චීනයේ බීජිං නගරයෙන් දෛනිකව වාර්තා වන කොරෝනා වයිරස ආසාදිතයින් සංඛ්‍යාව යළිත් වරක් ඉහළ ගොස් තිබෙනවා. ගත වූ පැය 24 ට පමණක් බීජිං නගරයෙන් හමු වී ඇති කොරෝනා වයිරස ආසාදිතයින් සංඛ්‍යාන 166 ක්.ඔවුන්ගෙන් බහුරතයකට වයරසය ආසාදනය වී ඇත්තේ නගරයේ අවන්හලකින් බව මේ වන විට අනාවරණය වී තිබෙනවා. එම ප්‍ර දේශය ඉදිරි දින තුනක කාලයක් සඳහා වසා දමා ඇති බවයි බලධාරීන් සඳහන් කරන්නේ. එමෙන්ම චයෝන්ග්  ප්‍රදේශයේ මහල් නිවාස සංකීර්ණයක් සම්පූර්ණයෙන් වසා දැමීමට සෞඛ්‍ය අංශ පියවර ගත්තා.මෙම සතිය තුළදී පාසල් ද වසා දැමීමටයි පියවර ගෙන ඇත්තේ. පසුගිය සති කිහිපය තුළ බීජිං නගරය වයිරස් ආසාදිතයින් හමුවීම ඉතා අවම මට්ටමක පැවතුන අතර අප්‍රේල් මාසයේ සිට මේ දක්වා බීජිං නගරයෙන් හමු වී ඇති වයිරස් ආසාදිතයින් සංඛ්‍යාව 2000කට ආසන්නයි."},
{"title": "මාස 8කදී සරම්ප රෝගීන් 700ක්", "url": "https://www.itnnews.lk/2023/12/28/541988/", "cover_image": "https://www.itnnews.lk/wp-content/uploads/2023/12/10-16.jpg", "date_published": "2023-12-28T17:27:53+05:30", "content": "පසුගිය මැයි මාසයේ සිට මේ දක්වා වූ සංඛ්‍යා ලේඛන සැලකීමේදී කොළඹ ගම්පහ යාපනය දිස්ත්‍රික්ක මූලික කරගනිමින් සරම්ප රෝගීන් 700 කට වැඩි පිරිසක් වාර්තා වී ඇති බව සෞඛ්‍ය අමාත්‍යාංශයේ ලේකම් විශේෂඥ වෛද්‍ය පාලිත මහීපාල මහතා පවසනවා. එය පාලනය කිරීම සදහා විශේෂ වැඩපිලිවෙලක් මේ වන විටත් ක්‍රියාත්මක බවයි අද පැවති මාධ්‍ය හමුවකදී හෙළි කෙරුණේ."},
{"title": "ඉලෝන් මස්ක් ලංකාවේ ව්‍යාපාර ඇරඹීමේ සූදානමක්", "url": "https://www.itnnews.lk/2024/05/27/587877/", "cover_image": "https://www.itnnews.lk/wp-content/uploads/2024/05/14-7-860x615.jpg", "date_published": "2024-05-27T16:28:22+05:30", "content": "සුප්‍රකට ව්‍යාපාරික ඉලෝන් මස්ක් මහතා මෙම වසර තුළ ශ්‍රී ලංකාවට පැමිණ ව්‍යාපාර ආරම්භ කිරීමට නියමිත බව ජනාධිපති උපදේශක රුවන් විජේවර්ධන මහතා පවසනවා. ඒ තුළින් ජාත්‍යන්තර ප්‍රමුඛ පෙළේ ව්‍යාපාරිකයින් රැසකගේ සහාය මෙරටට ලැබෙන බවයි ඒ මහතා පෙන්වා දෙන්නේ. ජනාධිපති මාධ්‍ය කේන්ද්‍රයේ පැවති ප්‍රවෘත්ති සාකච්ඡාවේ දී ඒ මහතා මේ බව කියා සිටියා."},
{"title": "හිනටියන මහේෂ්ගේ සමීපතමයකු හෙරොයින් සමඟ අත්අඩංගුවට", "url": "https://www.itnnews.lk/2023/07/11/498895/", "cover_image": "https://www.itnnews.lk/wp-content/uploads/2023/07/heroin.png", "date_published": "2023-07-11T09:28:18+05:30", "content": "හිනටියන මහේෂ්ගේ සමීපතමයකු හෙරොයින් සමඟ අත්අඩංගුවට ගෙන තිබෙනවා. විශේෂ කාර්ය බලකාය ගෝනහේන කඳවුරේ පොලිස් පරික්ෂක එච්.පී.එම්.එස්.කේ. වීරක්කොඩි ඇතුළු නිලධාරීන් කණ්ඩායමක් විසින් ඊයේ (10)  දින මිණුවන්ගොඩ පොලිස් වසමේ මිණුවන්ගොඩ, කටුනායක මාර්ගයේ කටාන මාර්ගයට හැරෙන හංදියේ දී වැටලීමක් සිදුකර ඇත. එහි දී හෙරොයින් මත්ද්‍රව්‍ය ග්‍රෑම් 04, මිලි ග්‍රෑම් 800 ක් සන්තකයේ තබාගෙන ප්‍රවාහනය කරමින් සිටි මිණුවන්ගොඩ ප්‍රදේශයේ පදිංචි වයස අවුරුදු 39 ක පුද්ගලයකු මත්ද්‍රව්‍ය ජාවාරමින් උපයාගන්නා ලද රුපියල් 41,300.00 ක් ඩිජිටල් තරාදියක්, ජංගම දුරකථනයක් සමඟ යතුරු පැදියක් අත්අඩංගුවට ගෙන වැඩිදුර විමර්ශන කටයුතු සඳහා මිණුවන්ගොඩ පොලිස් ස්ථානය වෙත භාර දී ඇත. මොහු දැනට විදේශ ගතව සිටින සංවිධානාත්මක අපරාධ කරුවෙකු සහ මත්ද්‍රව්‍ය ජාවාරම්කරුවෙකු වන මනික්කුගේ නුරේෂ් සුපුන් දයාරත්න නොහොත් හිනටියන මහේෂ් යන අයගේ සමිපතමයෙකු බවට තොරතුරු අණාවරණය විය."},
{"title": "සියලුම රාජ්‍ය ආයතනවලට අභ්‍යන්තර කටයුතු ඒකකයක්", "url": "https://www.itnnews.lk/2025/02/20/666137/", "cover_image": "https://www.itnnews.lk/wp-content/uploads/2025/02/setin-860x615.jpg", "date_published": "2025-02-20T11:40:36+05:30", "content": "ඵලදායී රාජ්‍ය සේවයක් සැපයීම සඳහා සියලුම රාජ්‍ය ආයතනවලට අභ්‍යන්තර කටයුතු ඒකකයක් පිහිටුවීමට තීරණය කර තිබෙනවා. ජනාධිපති ලේකම් ආචාර්ය එන්.එස්.කුමානායක මහතා විසින් ඊට අදාළ චක්‍රලේඛය නිකුත් කර ඇති බවයි වාර්තා වන්නේ. රාජ්‍ය ආයතනය තුළ දූෂණය වැළැක්වීම සහ සුපිලිපන්න සංස්කෘතියක් වර්ධනය කිරීම, විනිවිදභාවය සහ වගවීම සහතික කිරීම, සාදාචාරාත්මක පාලනයක් ප්‍රවර්ධනය කිරීම, අල්ලස් හෝ දූෂණ චෝදනා විමර්ශන කොමිෂන් සභාව සමග සහයෝගයෙන් නීතිය බලාත්මක කිරීමට සහය වීම මෙම ඒකකය පිහිටුවීමේ මුලික අරමුණයි. සියලුම රජයේ ආයතනවල විශේෂ ඒකකයක් ලෙස අභ්‍යන්තර කටයුතු ඒකකය පිහිටුවීම සිදු විය යුතු අතර, මූලික පියවර වශයෙන් සියලුම කැබිනට් අමාත්‍යාංශ, පළාත් ප්‍රධාන ලේකම් කාර්යාල සහ දිස්ත්‍රික් ලේකම් කාර්යාලවල ස්ථාපිත කළ යුතු බව ජනාධිපති ලේකම්වරයා දැනුම් දී තිබෙනවා. මෙම අභ්‍යන්තර කටයුතු ඒකක පිහිටුවීම සම්බන්ධයෙන් අමාත්‍යාංශ ලේකම්වරුන් පළාත් ප්‍රධාන ලේකම්වරුන්, දිස්ත්‍රික් ලේකම්වරුන් වෙත ජනාධිපති ලේකම්වරයා විසින් ලිඛිතව දැනුම්දීමක් ද සිදු කර ඇති බව සඳහන්."},
{"title": "අගමැති සහ සිනමා ශිල්පීන් අතර සාකච්ඡාවක් හෙට", "url": "https://www.itnnews.lk/2020/06/25/259087/", "cover_image": "https://www.itnnews.lk/wp-content/uploads/2020/06/mahinda-7.jpg", "date_published": "2020-06-25T14:12:31+05:30", "content": "අග‍්‍රාමාත්‍ය මහින්ද රාජපක්ෂ මහතා සහ සිනමා ශිල්පිිීන් අතර සාකච්ඡාවක් හෙට (26) පැවැත්වෙනවා. කොරෝනා වසංගත තත්වය හේතුවෙන් වසාදැමුණු සිනමා ශාලා ලබන දෙවනදා සිට යළි විවෘත කිරිමටයි තීරණය කළේ. ඒ අනුව පවතින ගැටලු සහ දුෂ්කරතා පිලිබදව හෙට (26) දිනයේදී සාකච්ඡා කරන බවයි අමාත්‍ය ආචාර්ය බන්දුල ගුණවර්ධන මහතා සදහන් කළේ. [ot-video type=”youtube” url=”https://youtu.be/6lD9Mev9OPw”]"},
{"title": "රජයේ මුද්‍රණාලයට විශේෂ ආරක්ෂාවක්", "url": "https://www.itnnews.lk/2023/02/20/462022/", "cover_image": "https://www.itnnews.lk/wp-content/uploads/2023/02/STF-1.png", "date_published": "2023-02-20T17:27:29+05:30", "content": "බොරැල්ල පිහිටි රජයේ මුද්‍රණාලයේ ආරක්ෂාව සදහා යුද හමුදා නිලධාරීන් සියයකට ආසන්න පිරිසක් සහ පොලිසියේ නිලධාරීන් 50කට ආසන්න පිරිසක් යොදවා තිබෙනවා."},
{"title": "ඉදිකිරීමේ පෙරළියකට එක්වන්නැයි ජනපතිගෙන් ඉංජිනේරුවන්ට ඇරයුම්", "url": "https://www.itnnews.lk/2020/07/17/265847/", "cover_image": "https://www.itnnews.lk/wp-content/uploads/2020/07/janapathi-5.png", "date_published": "2020-07-18T08:54:28+05:30", "content": "නාගරික හා ග්‍රාමීය ජනතා අවශ්‍යතා ඉටුවන අයුරින් ඉදිකිරීම් ක්ෂේත්‍රයේ පෙරළියකට එක්වන්නැයි ජනාධිපති ගෝඨාභය රාජපක්ෂ මැතිතුමා දේශීය ඉංජිනේරුවන්ට ඇරයුම් කළා. ඒ ජනාධිපති කාර්යාලයේ පැවති සාකච්ඡාවකදීයි. ශ්‍රී ලංකා ඉංජිනේරු ආයතනයේ සාමාජිකයින් හා ජනාධිපති ගෝඨාභය රාජපක්ෂ මැතිතුමා අතර සාකච්ඡාවක් ජනාධිපති කාර්යාලයේ දී පැවැත්වුනා. බීමට සහ වගාවන්ට ජලය නොමැති වීමෙන් ප්‍ර දේශ රැසක ජනතාවට පීඩාවට පත්ව ඇති අතර වැව් සහ වාරි පද්ධති වල කටයුතු අඩාල වී ඇති බව ජනාධිපතිතුමා මෙහිදී පෙන්වා දුන්නා. ජනතාවගේ මූලික අවශ්‍යතා ඉටු කර දීමට නොහැකිනම් සංවර්ධන ව්‍යාපෘතිවලින් ප්‍රයෝජනයක් නොමැති බවයි ජනාධිපති ගෝඨාභය රාජපක්ෂ මැතිතුමා මෙම සාකච්ඡාවේදී අවධාරණය කළේ. [ot-video type=”youtube” url=”https://youtu.be/M_806Dvmd6c”]"},
{"title": "රන්බිම ඔප්පු ප්‍රදානය කිරීමේ කෑගල්ල දිස්ත්‍රික් වැඩසටහනින් ප්‍රතිලාභීන් 120 කට ඉඩම් ඔප්පු", "url": "https://www.itnnews.lk/2020/12/30/309079/", "cover_image": "https://www.itnnews.lk/wp-content/uploads/2020/12/ran.jpg", "date_published": "2020-12-30T16:56:59+05:30", "content": "රට හදන සෞභාග්‍යයේ දැක්ම ජාතික ප්‍රතිපත්තියට අනුව රන්බිම ඔප්පු ප්‍රදානය කිරිමේ කෑගල්ල දිස්ත්‍රික් වැඩසටහන අද පැවැත්වුණා. ඒ කෑගල්ල නගර සභා ශාලාවේදීයි. ඉඩම් ඔප්පු 120ක් ප්‍රතිලාභීන් වෙනුවෙන් ලබා දීම මෙහිදී සිදුවුණා. රන්බිම ඔප්පු වැඩසටහන යටතේ දිවයින පුරා ජනතාවට ඉඩම් ඔප්පු දස ලක්ෂයක් ලබා දීමට රජය සැලසුම් කර තිබෙනවා. මෙහිදී අදහස් දැක්වූ රාජ්‍ය අමාත්‍ය කනක හේරත් මහතා සදහන් කළේ දේශපාලන අධිකාරිය මෙන්ම රජයේ නිලධාරීන් ද කාර්යක්ෂමව කටයුතු කිරීමෙන් පමණක් ජනතාවට මනා සේවයක් ඉටු කළ හැකි බවයි. රාජ්‍ය අමාත්‍ය තාරක බාලසූරිය මහතා ද මෙහිදී අදහස් පළකලා. [ot-video type=”youtube” url=”https://youtu.be/mlZ9NnCJoXY”]"},
{"title": "ජපන් වාහන රැගත් නැව හම්බන්තොටට පැමිණෙයි", "url": "https://www.itnnews.lk/2025/02/27/668171/", "cover_image": "https://www.itnnews.lk/wp-content/uploads/2025/02/10-23-860x615.jpg", "date_published": "2025-02-27T18:07:39+05:30", "content": "වත්මන් රජය විසින් ආනයන සීමා ලිහිල් කිරීමෙන් පසු ජපානයේ සිට මෙරටට අලුත්ම වාහන රැගෙන ආ දෙවන නෞකාව අද (27) පස්වරුවේ හම්බන්තොට වරායට පැමිණ තිබෙනවා . වාහන 196ක් රැගෙන ජපානයෙන් පිටත් වූ ‍JUPITER LEADER නම් මෙම නෞකාව සිංගප්පූරුවේ සිටයි දිවයිනට ළඟා වී ඇත්තේ ."},
{"title": "මැතිවරණ කොමිසමෙන් නිවේදනයක්", "url": "https://www.itnnews.lk/2025/02/27/668161/", "cover_image": "https://www.itnnews.lk/wp-content/uploads/2025/02/MM-2-860x615.jpg", "date_published": "2025-02-27T17:45:44+05:30", "content": "මැතිවරණ කොමිසන් සභාව විසින් 2025 සුදුසුකම් ඇති ක්‍රියාකාරී පක්ෂ සඳහා අයඳුම්පත් කැඳවීම සඳහා නිවේදනයක් නිකුත් කර තිබෙනවා. ඒ අනුව හෙට (28) සිට එළඹෙන (28) දින තෙක් අයදුම්පත් කැඳවීම සිදු කරන බවයි එම නිවේදනයේ සඳහන් වන්නේ. එමෙන්ම අයදුම්පත් භාරගන්නා අවසන් දිනයෙහි නියමිත වේලාවෙන් පසුව ලැබෙන අයම්දුම්පත් සම්බන්ධයෙන් ක්‍රියා නොකරන බවද එම නිවේදනයේ සඳහන් වනවා. තවද දේශපාලන පක්ෂයක් ලෙස සලකනු ලැබීම සඳහා ඉල්ලුම් කරනු ලබන අයදුම්පත්, පක්ෂයේ ලේකම්වරයා විසින් අත්සන් කර කොමිසන් සභාව වෙත ඉදිරිපත් කරනු ලැබිය යුතුයි. අයදුම්පත් මැතිවරණ කොමිස සභාවේ නිල වෙබ් අඩවියෙන් ලබා ගත හැකියි. එමෙන්ම දිස්ත්‍රික් මැතිවරණ කාර්යාලය සහ මැතිවරණ මහලේකම් කාර්යාලයෙන්ද අදාළ අයදුම්පත ලබා ගත හැකි බව එම නිවේදනයේ සඳහන් වනවා. ඒ සම්බන්ධයෙන්වන නිවේදනය පහතින්,"},
{"title": "උතුරේ නීතිවිරෝධී වැලි ගොඩදැමීම් මැඩපැවැත්වීමේ මෙහෙයුමක්", "url": "https://www.itnnews.lk/2018/06/08/2979/", "cover_image": "https://www.itnnews.lk/wp-content/uploads/2018/06/weli-goda-demima.png", "date_published": "2018-06-08T13:40:38+05:30", "content": "උතුරු ප්‍රදේශයේ නීතිවිරෝධී ලෙස කෙරෙන වැලි ගොඩදැමීම් හා ප්‍රවාහනය කිරීම් මැඩපැවැත්වීමේ මෙහෙයුමක් ක්‍රියාත්මක කර තිබෙනවා. සංවිධානාත්මක පිරිස් මෙසේ නීතිවිරෝධී අයුරින් වැලි ගොඩදැමීම් හා ප්‍රවාහනය කිරීම් සිදුකරන බවට ලැබී ඇති තොරතුරු මත මෙම මෙහෙයුම ක්‍රියාත්මක බවයි පොලීසිය පවසන්නේ. ඒ අයුරින් නීතිවිරෝධීව වැලි ප්‍රවාහනය කළ ටිපර් රථ දෙකක් වව්නියාව ඕමන්ත පොලීසිය මගින් අත්අඩංගුවට ගෙන තිබෙනවා. ටිපර් රථ දෙක හා රියදුරන් අධිකරණයට ඉදිරිපත් කිරීමට කටයුතු කර ඇති බවයි පොලීසිය පවසන්නේ."},
{"title": "අත්හිටුවා ඇති සමෘද්ධි ඇතුළු සහන සියල්ලම නොවැම්බර් 31 ට පෙර", "url": "https://www.itnnews.lk/2019/10/22/185210/", "cover_image": "https://www.itnnews.lk/wp-content/uploads/2019/07/daya-gamage.jpg", "date_published": "2019-10-22T16:24:55+05:30", "content": "මැතිවරණය හේතුවෙන් අත්හිටුවා ඇති සමෘද්ධි ඇතුළු සහන සියල්ලම නොවැම්බර් 31 ට පෙර ලබාදීමට කටයුතු කරන බව අමාත්‍ය දයා ගමගේ මහතා පවසනවා. රජයේ ප්‍රවෘත්ති දෙපාර්තමේන්තුවේ පැවති මාධ්‍ය හමුවකදීයී අමාත්‍යවරයා මේ බව සදහන් කළේ. [ot-video type=”youtube” url=”https://youtu.be/bSIY-TsOng8″]"},
{"title": "උගතුන් ජාතික ආර්ථිකයට සෘජුව දායක කිරීමේ ජනපතිගේ වැඩපිලිවෙල", "url": "https://www.itnnews.lk/2020/01/19/214588/", "cover_image": "https://www.itnnews.lk/wp-content/uploads/2020/01/janapathi-6.jpg", "date_published": "2020-01-20T11:45:03+05:30", "content": "රැකියා අපේක්‍ෂිත සියලු උපාධිධාරීන් ජාතික ආර්ථිකයට සෘජුව දායක කර ගැනීමේ වැඩපිළිවෙළක් ආරම්භ කරන බව ජනාධිපති ගෝඨාභය රාජපක්‍ෂ මැතිතුමා පවසනවා. දිවයින පුරා රැකියා අපේක්‍ෂීත උපාධිධාරීන් නියෝජනය කරමින් පැමිණි පිරිසක් සමග ජනාධිපති කාර්යාලයේ අද පැවති හමුවකදීයි ජනාධිපතිතුමා මේ බව කියාසිටියේ. රාජ්‍ය, අර්ධ රාජ්‍ය හා දෙපාර්තමේන්තු අතර පවතින පුරප්පාඩු පිළිබඳ මේ වන විට තොරතුරු රැස්කර තිබෙනවා. රැකියා ලාභීන්ට නායකත්වය හා රාජ්‍ය සේවය පිළිබඳ විධිමත් පුහුණුවක් සහ අවබෝධයක් ලබා දීමට ද නියමිතයි. ජනතාවට වග කියන රාජ්‍ය සේවයක් හා රාජ්‍ය සේවකයෙකු බිහි කිරීම තම අරමුණ බව ද ජනාධිපතිතුමා කියා සිටියා. මැතිඇමතිවරුන් රැසක් මෙම සාකච්ඡාවට එක්ව සිටියා. [ot-video type=”youtube” url=”https://youtu.be/Q5F7fd5Q2e8″]"},
{"title": "සුඩානයේ සාගතය ඉහළ යන බවට ජගත් සංවිධානය අනතුරු අඟවයි", "url": "https://www.itnnews.lk/2025/02/28/668435/", "cover_image": "https://www.itnnews.lk/wp-content/uploads/2025/02/su-860x615.jpg", "date_published": "2025-02-28T16:19:10+05:30", "content": "සුඩානයේ මුහුණදී ඇති සාගත තත්ත්වය දිනෙන් දින ඉහළ යමින් පවතින බවට ජගත් සංවිධානය අනතුරු අඟවනවා. සුඩානයේ හටගෙන ඇති යුද ගැටුම් අවසන් කිරීමට කටයුතු නොකළහොත් දැඩි අර්බුදකාරී තත්ත්වයක් සුඩානය තුළ හටගත හැකි බව ජගත් සංවිධාන මානව හිමිකම් ප්‍රධානියා පෙන්වා දෙනවා. ලක්ෂ හයකට අධික පිරිසක් සාගත තත්ත්වයක් අභියස පසුවන බවයි ඔහු පවසන්නේ. සුඩානයේ ප්‍රදේශ පහක තත්ත්වය මේ වන විටත් බරපතල අතට හැරී ඇති අතර එම ප්‍රදේශයන්හි ආහාර බෙදාදීම හෝ සෞඛය පහසුකම් සැපයීමට කැරළිකරුවන් ඉඩ ලබානොදීම ඊට හේතුවී තිබෙනවා. ඉදිරි මාස 3ක කාලය තුළදී සුඩානය දරුණු ආගාධයකට ඇදවැටීමට ඉඩ ඇති බවටයි මානව හිමිකම් ප්‍රධානී වෝල්කර් ටර්ක් අනතුරු අගවන්නේ."},
{"title": "හෙරොයින් සමග සැකකරුවෙක් මාට්ටු", "url": "https://www.itnnews.lk/2024/10/18/630090/", "cover_image": "https://www.itnnews.lk/wp-content/uploads/2023/04/arrest-2.jpg", "date_published": "2024-10-18T05:52:35+05:30", "content": "හෙරොයින් සමඟ සැකකරුවෙක් කටුනායක පොලිස් වසමේ ආඩිඅම්බලම ප්‍රදේශයේදී අත්අඩංගුවට ගෙන තිබෙනවා. ඔහු සතුව තිබී හෙරොයින් ග්‍රෑම් 22 මිලිග්‍රෑම් 890ක් පොලිස් භාරයට ගෙන තිබෙනවා. සැකකරු වයස අවුරුදු 27ක් වන ආඩිඅම්බලම ප්‍රදේශයේ පදිංචිකරුවෙකි. සිද්ධිය සම්බන්ධයෙන් කටුනායක පොලිසිය වැඩිදුර විමර්ශන සිදු කරයි."},
{"title": "අනීතිකව පවත්වාගෙන යන මල් ශාලාවක් තහනම් කිරීමට COPA උපදෙස්", "url": "https://www.itnnews.lk/2025/02/28/668421/", "cover_image": "https://www.itnnews.lk/wp-content/uploads/2025/02/copa-860x615.jpg", "date_published": "2025-02-28T16:14:50+05:30", "content": "1994 සිට කොළඹ මහ නගර සභාවේ භුක්තිය හිමි, බොරැල්ල සුසාන භූමියේ නිල නිවාසය හා ඉඩම අවභාවිත කරමින් කොළඹ මහ නගර සභාවේම සේවකයෙක් මල් ශාලාවක් ආරම්භ කර පවත්වාගෙන යන බව රජයේ ගිණුම් \nපිළිබඳ කාරක සභාවේදී (COPA) අනාවරණය වුණා. මෙම කරුණු අනාවරණය වූයේ පාර්ලිමේන්තු මන්ත්‍රී අරවින්ද සෙනරත් මහතාගේ සභාපතිත්වයෙන් රජයේ ගිණුම් පිළිබඳ කාරක සභාව (COPA) පසුගිය 25 සහ 27 යන දිනයන්හිදී පාර්ලිමේන්තුවේදී රැස්වූ අවස්ථාවේදීයි. මෙම දිනයන්හිදී 2022, හා 2023 වර්ෂයන්හි විගණකාධිපති වාර්තා සහ වර්තමාන කාර්යසාධනය පිළිබඳ පරික්ෂා කිරීම සඳහා කොළඹ මහ නගර සභාවේ නිලධාරීහු කාරක සභාවට කැඳවා තිබුණා. මෙහිදී පළමු දින කරුණු දක්වමින් විගණකාධිපතිවරයා බොරැල්ල සුසාන භූමියේ අනවසර ගොඩනැගිල්ලේ නිත්‍යානුකූල නොවන ආකාරයෙන් ව්‍යාපාරයක් පවත්වාගෙන යාම සම්බන්ධයෙන් කොළඹ මහ නගර සභාව කිසිදු ක්‍රියාමාර්ගයක් ගෙන නොමැති බව පැවසුවා. 2023.07.06 වැනි දිනට පෙර ඒ සම්බන්ධයෙන් කටයුතු කරන ආකාරය හා එම ගොඩනැගිල්ල නැවත කොළඹ මහ නගර සභාව වෙත ලබා ගැනීම පිළිබඳ නියෝග ඇතුළත් වාර්තාවක් කාරක සභාව වෙත ඉදිරිපත් කරන ලෙසට කාරක සභාව විසින් මීට පෙර ලබාදුන් නිර්දේශයට අනුව කොළඹ මහ නගර සභාව විසින් වාර්තාවක් ඉදිරිපත් කර තිබුනත් ගොඩනැගිල්ල නැවත මහ නගර සභාව වෙත ලබාගැනීමේ කිසිදු ප්‍රගතියක් පෙන්වා නොතිබුණා. ඒ අනුව එහිදී අදහස් දක්වමින් නිලධාරීහු මහ නගර සභාවේ සේවයේ නියුතු සේවකයෙකු බොරැල්ල සුසාන භූමියේ නිල නිවාසය හා ඉඩම අවභාවිත කරමින්, සිදුකරමින් යන ව්‍යාපාරය පිළිබද කරුණු, කාරක සභාවට ඉදිරිපත් කළා. එම සේවකයා මීට පෙර වැඩ තහනමකට ලක්ව සිට නැවතත් සේවයේ පිහිටවූ පුද්ගලයෙක් බව එම නිලධාරීහු වැඩි දුරටත් අදහස් දක්වමින් පැවසුවා. මෙහිදී සභාපතිවරයා විසින් එම මල් ශාලාව කොළඹ නගරයේ මල් ශාලාවක් ලෙස ලියාපදිංචි කර තිබේද යන්න නිලධාරීන්ගෙන් විමසා සිටියා. එහිදී නිලධාරීන් විසින් ප්‍රකාශ කළේ මල් ශාලාවක් සඳහා අවශ්‍යවන බලපත්‍ර නොගෙන අනීතිකව පවත්වාගෙන යන මෙම මල් ශාලාව, සමාගම් රෙජිස්ට්‍රාර් යටතේ සමාගමක් ලෙස ලියාපදිංචි කර ඇති බවයි. එහිදී අදහස් දැක්වූ සභාපතිවරයා පාරිසරික වාර්තාවක් හෝ නොමැතිව මල් ශාලාවක් පවත්වාගෙන යන්නේ කෙසේ ද යන්න විමසුවා. එහිදී කරුණු දැක්වූ නිලධාරීහු එසේ සිදුකිරීමට හැකියාවක් නොමැති බව කාරක සභාවට දැන්වූවා. ඒ අනුව අනීතිකව පවත්වාගෙන මෙම මල් ශාලාව වහාම තහනම් කිරීමට කටයුතු කරන ලෙස කාරක සභාව විසින් නියෝග කළා. මෙහිදී කාරක සභාව හමුවේ පෙනී සිටි එවකට කොළඹ මහ නගර සභාවේ නාගරික කොමසාරිස්වරිය එම මල් ශාලාව අනීතිකව පවත්වාගෙන යාම සම්බන්ධයෙන් ඇය සතු තොරතුරු කාරක සභාවට ඉදිරිපත් කළා. එහිදී මෙම මල් ශාලාව 1994 සිට පවත්වාගෙන යන බව අනාවරණය වුණා. කුඨ ලේඛන පෙන්වා අදාළ මල් ශාලාවේ හා එම භූමියේ අයිතිය ලබා ගැනීමට එම සේවකයා උත්සාහ කළද එය සාර්ථක නොවූ බවත් මේ පිළිබඳව දිගින් දිගටම තමන් කටයුතු කිරීම නිසා ජිවිත තර්ජන වලට පවා නතුවීමට සිදුවූ බවත් ඇය කාරක සභාව හමුවේ කරුණු දක්වමින් පැවසුවා. මෙම නීති විරෝධී ක්‍රියාවලිය ප්‍රසිද්ධියේ සිදුවන ක්‍රියාවලියක් බව පෙන්වා දුන් හිටපු නාගරික කොමසාරිස්වරිය 1994 සිට 2020 දක්වා කාලය තුළ මෙම ගොඩනැගිල්ල සහ භූමිය අවභාවිතා කිරීම වෙනුවෙන් මිලියන 41ක් අලාභයක් \nකොළඹ මහ නගර සභාවට සිදුව ඇති බව පෙන්වා දුන්නා. එමෙන්ම රාජ්‍ය සේවකයෙකුට ව්‍යාපාර කිරීම නීති විරෝධී බැවින් වංචා සහගතව අදාළ ව්‍යාපාරයේ නම විටින් විට වෙනස් කරමින් ද ව්‍යාපාර කටයුතු කරන බවද ඇය වැඩි දුරටත් කරුණු දක්වමින් පැවසුවා. තවද මෙම මල් ශාලාව පවත්වාගෙන යන කොළඹ මහ නගර සභාවේ සේවකයාට කොවිඩ් වසංගත සමයේ දේහයක් භූමදානය කිරීම සඳහා ලක්ෂ 6ක් අල්ලස් වශයෙන් ඉල්ලා සිටීම සම්බන්ධව සහ බොරැල්ල පොදු සුසාන භූමියේ නිකුත් කරන රිසිට්පත්, වංචා සහගතව නිකුත් කිරීම සම්බන්ධව චෝදනාවට ලක්ව සිටි පුද්ගලයෙක් බවද කාරක සභාවේදී අනාවරණය වුණා. දීර්ඝ කාලයක් තිස්සේ සිදුකරන මෙම වංචනික ක්‍රියාවලිය තනි පුද්ගලයෙක්ට සිදුකිරීමට නොහැකි බවත් එම ක්‍රියාවලිය පිටුපස තවත් නිලධාරීන් රැසක් සිටින බවත් කාරක සභාවේ සාමාජික මන්ත්‍රීවරයන් පැවැසුවා. එම නිසා පොදු දේපළ පනත යටතේ මෙම පුද්ගලයාට එරෙහිව කටයුතු කළයුතු බව කාරක සභාව යෝජනා කර තිබෙනවා. ඒ අනුව මෙම පුද්ගලයා විසින් රාජ්‍ය දේපල අනිසි ලෙස භාවිත කරමින් සිදුකරන මෙම ව්‍යාපාරය පිළිබඳව විමර්ශනයක් සිදුකර වාර්තාවක් සති දෙකක් තුළ කාරක සභාවට යොමු කරන ලෙස සභාපතිවරයා විසින් බස්නාහිර පළාත් ප්‍රධන ලේකම්වරියට උපදෙස් ලබා දුන්නා. මෙහිදී අනීතිකව පවත්වාගෙන යන මෙම මල් ශාලාව පිළිබඳව සිදු කළ හෙළිදරවු පිළිබඳව කාරක සභාවේ ප්‍රශංසාව හිටපු නාගරික කොමසාරිස්වරිය වෙත පිරිනමා තිබෙනවා. ඒ ප්‍රශංසාව ඇගේ පෞද්ගලික ලිපි ගොනුව සඳහා යොමු කිරීමට අවශ්‍ය කටයුතු කිරීමට කාරක සභා සභාපතිවරයා විසින් නිලධාරීන්ට උපදෙස් ලබා දුන්නා. මෙම රැස්වීම් සඳහා කාරක සභා සාමාජික  නියෝජ්‍ය අමාත්‍යවරුන් වන නලින් හේවගේ, ඇන්ටන් ජයකොඩි, සුගත් තිලකරත්න, කාරක සභා සාමාජික මන්ත්‍රීවරයන් වන රුවන්තිලක ජයකොඩි, චන්දන සූරියආරච්චි, නීතිඥ \nසාගරිකා අතාවුද, ඔෂානි උමංගා, සුසන්ත කුමාර නවරත්න, (වෛද්‍ය) ජනක සේනාරත්න, දිනිඳු සමන්, ලාල් ප්‍රේමනාත් යන මහත්ම මහත්මීන් ඇතුළු රාජ්‍ය නිලධාරීහු පිරිසක් සහභාගී වී සිටියා."},
{"title": "සියලු යාන්ත‍්‍රික කියත් ලියාපදිංචි කාලය හෙටින් අවසන්", "url": "https://www.itnnews.lk/2019/02/27/103615/", "cover_image": "https://www.itnnews.lk/wp-content/uploads/2019/02/kiyath.png", "date_published": "2019-02-27T09:34:37+05:30", "content": "සියලු යාන්ත‍්‍රික කියත් ලියාපදිංචිය සඳහා ලබාදී තිබූ කාලය හෙටින්(28) අවසන් වනවා. එය ආරම්භ වුණේ පසුගිය විසි වනදා. රාජ්‍ය, අර්ධ රාජ්‍ය හෝ පෞද්ගලිකව භාවිත කරන සියලු යාන්ත‍්‍රික කියත් ළඟම ඇති පොලිස් ස්ථානයට ගෙනැවිත් ලියාපදිංචි බලපත‍්‍රයක් ලබාගත යුතු බවයි ආරක්ෂක අමාත්‍යංශ පවසන්නේ. අනතුරුව හදුනාගැනීම සඳහා විශේෂ බලපත‍්‍රයක් හා අංක තහඩුවක් නිකුත් කිරිමට කටයුතු යොදා තිබෙනවා. සියලු උපදෙස් පොලිස් ස්ථිානවලට ලබාදී ඇති බවයි අමාත්‍යංශය පවසන්නේ."},
{"title": "බ්‍රිතාන්‍යයේ ඉන්දු පැසිපික් අධ්‍යක්ෂ අනුර කුමාර හමුවෙයි", "url": "https://www.itnnews.lk/2024/05/06/580777/", "cover_image": "https://www.itnnews.lk/wp-content/uploads/2024/05/13-1.jpg", "date_published": "2024-05-06T18:26:30+05:30", "content": "බ්‍රිතාන්‍යයේ විදේශ, පොදු රාජ්‍ය මණ්ඩලීය සහ සංවර්ධන කාර්යාලයේ ඉන්දු පැසිපික් කලාපීය අධ්‍යක්ෂ බෙන් මෙලර් මහතා සහ ජාතික ජන බලවේගයේ නායක අනුර කුමාර දිසානායක මහතා අතර හමුවක් ජනතා විමුක්ති පෙරමුණ ප්‍රධාන කාර්යාලයේදී අද (6) පස්වරුවේ පැවත්වී තිබෙනවා මෙම හමුව සඳහා බි්‍රතාන්‍යයේ විදේශ, පොදු රාජ්‍ය මණ්ඩලීය සහ සංවර්ධන කාර්යාලයේ ශ්‍රී ලංකා ප්‍රධානී හුමයිරා හාෂියා මහත්මිය සහ ශ්‍රී ලංකාවේ බ්‍රිතාන්‍ය මහ කොමසාරිස් ඇන්ඩෲ පැට්‍රික් මහතා, එහි පළමු ලේකම් ටොම් සොපර් මහතා සහ ජාතික ජන බලවේගය වෙනුවෙන් ජාතික විධායක සභික විජිත හේරත් මහතා එක්ව සිටියා ශ්‍රී ලංකාවේ වත්මන් ආර්ථික සහ දේශපාලන තත්වය, කලාපීය භූ දේශපාලන අභියෝගකාරී තත්වයන් සහ එක්සත් රාජධානිය හා ශ්‍රී ලංකාව අතර සහයෝගීතාව පිළිබඳව මෙහිදී දීර්ඝ ලෙස සාකච්ඡා කළ බවයි වාර්තා වුණේ."},
{"title": "මගේ බලාපොරොත්තුව සංවර්ධන ක්ෂේත්‍රයේ 6 පාරවල් ගහන්න", "url": "https://www.itnnews.lk/2019/04/19/122613/", "cover_image": "https://www.itnnews.lk/wp-content/uploads/2018/12/sajith-new.png", "date_published": "2019-04-19T17:56:21+05:30", "content": "සංවර්ධන වැඩසටහන් ක්‍රියාත්මක කරන්නේ පරපුරේ සාක්කු පුරවා ගැනීමට නොව පොදු ජනතාවගේ අතමිට සරු කිරීමට බව අමාත්‍ය සජිත් ප්‍රේමදාස මහතා පවසනවා. සදාලෝකපූජිත කුමාර සංගක්කාරගම ඉදිකිරීම් ආරම්භ කරමින් අමාත්‍යවරයා මේ බව කියාසිටියා. ලුණුගම්වෙහෙර කැන්දගස්මංකඩ ඉදිකෙරෙන සදාලෝකපූජිත කුමාර සංගක්කාරගම නිවාස 25 කින් සමන්විතයි. දෙදහස් එකසිය විසිහය වන උදා ගම්මානය වන මෙහි ඉදිකිරීම් ආරම්භ කෙරුණේ අමාත්‍ය සජිත් ප්‍රේමදාස මහතාගේ ප්‍රධානත්වයෙන්. ඒ සඳහා වැය කෙරෙන මුදල රුපියල් ලක්‍ෂ 712 ක්. රාජ්‍ය අමාත්‍ය දිලිප් වෙදආරච්චි, හිටපු ක්‍රිකට් නායක කුමාර සංගක්කාර යන මහත්වරුන් ඇතුලු පිරිසක් මෙම අවස්ථාවට එක්ව සිටියා. අමාත්‍ය සජිත් ප්‍රේමදාස, [ot-video type=”youtube” url=”https://youtu.be/4D2g7XA-shw”]"},
{"title": "රත්මලානේ වෙඩි තැබීමක්", "url": "https://www.itnnews.lk/2024/10/23/631482/", "cover_image": "https://www.itnnews.lk/wp-content/uploads/2024/10/shoot-860x615.png", "date_published": "2024-10-23T07:29:56+05:30", "content": "අද (23) අළුයම් කාලයේදී ගල්කිස්ස පොලිස් වසමේ රත්මලාන දුම්රිය අංගනයයේ වෙඩි තැබීමක් සිදුව තිබෙන බව පොලිසිය පවසනවා. රත්මලාන දුම්රිය අංගනයට දේපල සොරකම් කිරීමට ඇතුළු වූ පුද්ගලයින් පස් දෙනෙක් එහි ආරක්ෂක නිලධාරියෙකුට පහරදී තුවාල සිදු කර ඇති අතර එහිදී දුම්රිය ආරක්ෂක නිලධාරියෙක් විසින් සැකකරුවන්ට වෙඩි තැබීමක් සිදුකර තිබෙනවා. එම වෙඩි තැබීමෙන් එක් සැකකරුවෙකු තුවාල ලබා ඇති බවයි පොලිසිය පවසන්නේ. අනෙක් සැකකරුවන් පලාගොස් තිබෙනවා. තුවාල ලැබූ දුම්රිය ආරක්ෂක නිලධාරියා සහ වෙඩි වැදීමෙන් තුවාල ලැබූ සැකකරු කළුබෝවිල රෝහලට ඇතුලත් කර ඇති අතර සිද්ධිය සම්බන්ධයෙන් ගල්කිස්ස පොලිසිය වැඩිදුර විමර්ශන සිදු කරනවා."},
{"title": "මැණික් ෆාම් ප්‍රදේශයේ ඉදිකෙරුණු අරුණෝදයම් නිවාස ව්‍යාපෘතිය ජනතා අයිතියට", "url": "https://www.itnnews.lk/2021/10/05/366951/", "cover_image": "https://www.itnnews.lk/wp-content/uploads/2021/10/nagare.png", "date_published": "2021-10-05T11:05:53+05:30", "content": "වව්නියාව, සෙට්ටිකුලම, මැණික් ෆාම් ප්‍රදේශයේ ඉදිකෙරුණු අරුණෝදයම් නිවාස ව්‍යාපෘතිය ජනතා අයිතියට පත් කෙරුණා. ඒ රාජ්‍ය අමාත්‍ය ඉන්දික අනුරුද්ධ මහතාගේ ප්‍රධානත්වයෙන්. ඉන්දීය මූල්‍යාධාර මත නිවාස සංවර්ධන අධිකාරියේ අධීක්ෂණය යටතේ මෙම නිවාස ව්‍යාපෘතිය ක්‍රියාත්මක කෙරුණා. මෙම අවස්ථාවට ඉන්දියානු විදේශ ලේකම්වරයාගේ නියෝජිතයෙකු ද එක්ව සිටීම විශේෂත්වයක්. නිවාස 29කින් සමන්විත මෙම ව්‍යාපෘති සදහා වැය කර ඇති මුදල රුපියල් මිලියන 400ක්. සියලු යටිතල පහසුකම්වලින් සමන්විතවයි නිවාස ඉදිකර තිබෙන්නේ. මහජන නියෝජිතයන් ඇතුළු පිරිසක් එම අවස්ථාවට එක්වුණා."},
{"title": "පැල්පත්වාසීන් වෙනුවෙන් නව නිවාස ව්‍යාපෘති 8 ක්", "url": "https://www.itnnews.lk/2019/06/09/140118/", "cover_image": "https://www.itnnews.lk/wp-content/uploads/2018/07/udagammana.png", "date_published": "2019-06-09T16:03:51+05:30", "content": "උතුරු කොළඹ පැල්පත් නිවාසවල ජීවත් වන ජනතාව වෙනුවෙන් නව නිවාස ව්‍යාපෘතියක් කි‍්‍රයාවට නැංවෙනවා. නිවාස ඒකක 7500 ක් ව්‍යාපෘතියට ඇතුලත්. අදියර තුනක් යටතේ එය අවසන් කිරීමට නියමිතයි. ඒ අනුව එක් අදියරකදී නිවාස 2500 බැගින් ඉදිකිරීමටයි සැලසුම් අර ඇත්තේ. ලබන මාසයේදී එම නිවාස ජනතාවට භාරදෙන බවයි නාගරික සංවර්ධන අධිකාරිය පවසන්නේ. මීට අමතරව නිවාස 5500 ක තවත් ව්‍යාපෘති 8 ක් ද ආරම්භ කිරීමට නියමිතව තිබෙනවා."},
{"title": "ඊශ්‍රායල ප්‍රහාරයෙන් ඉරානයට සුළු හානි පමණන් සිදු වූ බව ඉරාන හමුදා පවසයි", "url": "https://www.itnnews.lk/2024/10/26/632542/", "cover_image": "https://www.itnnews.lk/wp-content/uploads/2024/10/Israel-860x615.jpg", "date_published": "2024-10-26T15:42:53+05:30", "content": "ඊශ්‍රායලය ප්‍රහාරයෙන් ඉරානයට සුළු හානි පමණන් සිදු වූ  බව ඉරාන හමුදා  පවසනවා. ඉරානය ඊශ්‍රායලයට එල්ල කළ ප්‍රහාරවලට ප්‍රතිචාර වශයෙන්  ඉරානයේ බටහිර සහ නිරිත දෙසින් පිහිටි හමුදා කඳවුරු ඉලක්ක කර ගනිමින් ඊශ්‍රායල ප්‍රහාර  එල්ල  කෙරුණා. තම ප්‍රතිප්‍රහාරවලට  බලශක්ති හා පොදු පහසුකම් සහිත ස්ථාන ඇතුළත් නොවන බව ඊශ්‍රායල හමුදා පවසන්නේ. ඊශ්‍රායලය ඉරානයට ප්‍රහාර එල්ල කරන  සැලසුම් පිළිබඳව එක්සත් ජනපදය දැනුවත් කළ නමුත් මෙම ප්‍රහාරයට එක්සත් ජනපදය කිසිදු සම්බන්ධයක් නොමැති බව පෙන්ටගනය නිවේදනය කළා. ඊශ්‍රායල හා ඉරානය  අතර සටන්  අවසානය විය යුතු වුවත් ඉරානය යළි ප්‍රතිචාර  දැක්වීමට තීරණය කළහොත් ඊශ්‍රායලය ආරක්ෂා කිරීමට එක්සත් ජනපදය සම්පූර්ණයෙන්ම සූදානම් බව ජෝ බයිඩන් පාලනය ප්‍රකාශ කරනවා. එක්සත් රාජධානියේ අගමැති කීර් ස්ටාමර් පවසන්නේ ඊශ්‍රායලය  ප්‍රහාර  වලට ප්‍රතිචාර දැක්වීමට ඉරානය කටයුතු පියවර නොගත යුතු බවයි."},
{"title": "පස් කන්දක් කඩා වැටීමෙන් මියගිය තිදෙනෙකුගේ සිරුරු සොයා ගැනේ", "url": "https://www.itnnews.lk/2019/12/01/198101/", "cover_image": "https://www.itnnews.lk/wp-content/uploads/2019/12/nayayama.jpg", "date_published": "2019-12-01T18:56:24+05:30", "content": "නුවරඑළිය පදියපැලැල්ල මලපට්ටාව ප්‍රදේශයේ නිවසක් මතට පස් කන්දක් කඩා වැටීමෙන් තුන්දෙනෙකු ජීවිතක්ෂයට පත්වුණා. ඊයේ රාත්‍රියේ  පස්කන්ද කඩා වැටෙන අවස්ථාවේ නිවස තුළ 4 දෙනෙකු සිට තිබෙනවා. ඔවුන් සොයා  කළ  මෙහෙයුම්වලදී මේ වන විට සිරැරු තුනක් සොයා ගැනීමට හැකිව තිබෙනවා. මධ්‍යම ආරක්ෂක සේනා මූලස්ථානයේ භට පිරිස් ද මෙම මෙහෙයුම් සඳහා සහාය ලබා දෙනවා. තුන්වන සිංහ රෙජිමේන්තුව සහ රයිෆල් බලකායට අයත් පිරිස් මෙන්ම සෙසු නිලධාරීන්ද මෙම මෙහෙයුම් සඳහා එක්ව සිටිනවා."},
{"title": "අත්‍යාවශ්‍ය භාණ්ඩ වලට පාලන මිලක්", "url": "https://www.itnnews.lk/2018/09/18/30922/", "cover_image": "https://www.itnnews.lk/wp-content/uploads/2018/09/Hal.png", "date_published": "2018-09-18T17:33:05+05:30", "content": "රුපියල අවප්‍රමාණය වීමක් ගැන ඒකාබද්ධ විපක්ෂය කතා කරන්නේ ලෝක තත්ත්වය ගැන නිසි අවබෝධයකින් තොරව බව රාජ්‍ය අමාත්‍ය ජේ සී අලවතුවල මහතා පවසනවා. සිරිකොත එක්සත් ජාතික පක්ෂ මූලස්ථානයේ පැවති මාධ්‍ය හමුවකදීයි ඒ මහතා මේ බව සදහන් කළේ. රාජ්‍ය අමාත්‍ය ජේ සී අලවතුවල, [ot-video type=”youtube” url=”https://youtu.be/UrQV8sNK-5Q”]"},
{"title": "යුක්රේනයට හමුදා අනුයුක්ත කිරීමට සැලසුම් කර නොමැති බව නේටෝ සංවිධානය පවසයි", "url": "https://www.itnnews.lk/2024/02/28/558494/", "cover_image": "https://www.itnnews.lk/wp-content/uploads/2024/02/NAI.png", "date_published": "2024-02-28T15:27:24+05:30", "content": "යුක්රේනයට තම හමුදා අනුයුක්ත කිරීමට සැලසුම් කර නොමැති බව නේටෝ සංවිධානය නිවේදනය කරනවා. යුක්රේනයට විදෙස් හමුදාවන් හි සහාය හිමිවන්නේ නම් ඊට සම්බන්ධ රටවල් සමග යුද ගැටුම් ආරම්භ කිරීමට සුදනාම් බව රුසියාව පසුගිය දා ප්‍රකාශ කළා. ඊට ප්‍රතිචාර දක්වමිනුයි නේටෝ සංවිධාන ප්‍රධානියා මේ බව නිවේදනය කර ඇත්තේ. ප්‍රංශ ජනාධිපති එමානුවෙල් මැක්රෝන් සිදුකළ ප්‍රකාශයක් හේතුවෙන් මෙම මතභේදාත්මක ගැටුම හටගත්තා. ඔහුගේ ප්‍රකාශය හරහා බටහිර රටවල් යුක්රේනයට තම හමුදා පිටත් කර හැරිය යුතු බවට ඇඟවීමක් සිදුකර ඇති බවයි රුසියාව සඳහන් කරන්නේ. එවැනි ඕනෑම ක්‍රියාමාර්ගයකට ප්‍රතිචාර දැක්වීමට තම රට සුදානම් බව ද රුසියාව තවදුරටත් පවසනවා."},
{"title": "තඹුත්තේගම වී ගබඩා පාරිභෝගික සේවා අධිකාරියේ පරීක්ෂාවට", "url": "https://www.itnnews.lk/2024/10/26/632532/", "cover_image": "https://www.itnnews.lk/wp-content/uploads/2024/10/v-860x615.png", "date_published": "2024-10-26T14:59:57+05:30", "content": "තඹුත්තේගම පිහිටි වී ගබඩා පාරිභෝගික සේවා අධිකාරියේ පරීක්ෂාවට ලක්වුණා. ජනාධිපතිවරයාගේ උපදෙස් පරිදි වී ගබඩා පරීක්ෂා කිරීමේ වැඩපිළිවෙළක් පාරිභෝගික සේවා අධිකාරිය ආරම්භ කර තිබෙනවා. ඒ අනුවයි තඹුත්තේගම පිහිටි වී ගබඩා පරීක්ෂාවට ලක්කෙරුණේ. එමෙන්ම තඹුත්තේගම නල්ලච්චිය කර්මාන්තපුරේ පවත්වාගෙන යන වී මෝල් ද පරීක්ෂාවට ලක්කරනු ලැබුවා. වී තොග රැස්කරගෙන සිටින වී මෝල් හිමියන් පිළිබඳ සොයා බැලීම මෙහි අරමුණයි."},
{"title": "ප්‍රබලයන් දෙදෙනෙකුගේ හමුවක්", "url": "https://www.itnnews.lk/2024/10/11/628017/", "cover_image": "https://www.itnnews.lk/wp-content/uploads/2024/10/18-5-860x615.jpg", "date_published": "2024-10-11T17:06:54+05:30", "content": "රුසියන් ජනාධිපති ව්ලැදිමීර් පුටින් සහ ඉරාන ජනාධිපති මසුඩ් පෙසෙෂ්කියන් අතරේ හමුවක් පවත්වා තිබෙන බව විදෙස් මාධ්‍ය වාර්තා කරනවා . මධ්‍යස්ථමතධාරියකු වන මසුඩ් පෙසෙෂ්කියන් ජනාධිපති ධුරයට පත් වීමෙන් පසු රුසියන් ජනාධිපති පුටින් හමුවුණු පළමු අවස්ථාව මෙය බවයි සඳහන් වන්නේ ඊශ්‍රායලයෙන් ඉරානයටත්, ලෙබනනයටත්, මැදපෙරදිග කලාපයටත් එල්ල වන තර්ජන මෙන්ම එම තර්ජනවලට කෙසේ මුහුණ දිය යුතු ද යන්න සම්බන්ධයෙන් රාජ්‍ය නායකයන් දෙදෙනාගේ අවධානය යොමුවී ඒ පිළිබඳව සාකච්ඡා කළ බවයි විදෙස් මාධ්‍ය වැඩිදුරටත් සඳහන් කර සිටින්නේ ."},
{"title": "ගත වූ පැය 24 තුල ඇමෙරිකාවෙන් නව ආසාදිතයින් 56130 ක්", "url": "https://www.itnnews.lk/2020/07/27/268711/", "cover_image": "https://www.itnnews.lk/wp-content/uploads/2020/02/Corona-America.jpg", "date_published": "2020-07-27T17:52:00+05:30", "content": "ගත වූ පැය 24 තුලදී පමණක් ඇමෙරිකාවෙන් නව ආසාදිතයින් පනස් හයදහස් එකසිය තිහක් වාර්තා වුණා. ඒ අනුව ඇමෙරිකාවෙන් වාර්තා වන මුළු ආසාදිත සංඛ්‍යාව හතළිස් තුන්ලක්ෂ හැත්තෑ එක්දහස් අටසිය තිස් නවයක් ලෙසයි වාර්තා වන්නේ."},
{"title": "නිවාඩු දවසටත් සීසන් එකෙන් යන්න පුළුවන්", "url": "https://www.itnnews.lk/2024/10/11/627995/", "cover_image": "https://www.itnnews.lk/wp-content/uploads/2024/10/15-4-860x615.jpg", "date_published": "2024-10-11T16:22:46+05:30", "content": "පාසල් සිසුන්, කාර්මික විද්‍යාල සිසුන් සහ විශ්වවිද්‍යාල සිසුන් හට නිකුත් කරනු ලබන බස් ගමන් වාර ප්‍රවේශ පත්‍ර මඟින් සෙනසුරාදා, ඉරිදා සහ අනෙකුත් සියලු නිවාඩු දිනයන් හී ද බාධාවකින් තොරව ගමන් කිරීමට අවසර ලබා දෙන ලෙස ප්‍රවාහන අමාත්‍ය විජිත හේරත් මහතා ගමනාගමන මණ්ඩල සභාපතිවරයාට උපදෙස් ලබා දී තිබෙනවා . නිවාඩු දිනවල දී සිදු කරනු ලබන ගමන් වාරවලදී සිසුන් දැඩි අපහසුතාවයන්ට පත් වන බවට ලැබී ඇති පැමිණිලි රැසක් සැලකිල්ලට ගනිමින් එම අපහසුතාවයන් හට පිළියම් යොදමින් සිසුන් විසින් මාසය සඳහා ලබා ගන්නා වාර ප්‍රවේශ පත්‍ර මඟින් අදාළ මාසයේ සෑම දිනකම ශ්‍රී ලංගම බස් රථවල ගමන් කිරීමට හැකි වන පරිදි අවශ්‍ය කටයුතු වහාම සිදු කරන ලෙස අමාත්‍ය විජිත හේරත් මහතා විසින් ගමනාගමන මණ්ඩල සභාපතිවරයා වෙත උපදෙස් ලබා දී තිබෙන බවයි සඳහන් වන්නේ"},
{"title": "වන්දනාවේ ගිය 28 කට දිවි අහිමි කළ බස් අනතුර", "url": "https://www.itnnews.lk/2024/08/21/612134/", "cover_image": "https://www.itnnews.lk/wp-content/uploads/2024/08/12-13-860x615.jpg", "date_published": "2024-08-21T16:20:25+05:30", "content": "පකිස්ථාන වන්දනාකරුවන් රැගත් බස් රථයක් ඉරානයේදී පෙරළී යාමකට ලක්වුණු බව විදෙස් මාධ්‍ය වාර්තා කරනවා . එම අනතුරින් මගීන් 28 දෙනෙකු මිය ගිය බවයි ඉරාන රාජ්‍ය මාධ්‍ය වාර්තා කරන්නේ. මධ්‍යම ඉරානයේ යාස්ඩ් පළාතේ මෙම අනතුර සිදුව තිබෙන බව සඳහන් කරනවා දෝෂ සහිත තිරිංග පද්ධතිය අනතුරට හේතුව බව මූලික පොලිස් විමර්ශනවලින් හෙළිව තිබෙනවා . අනතුරින් තවත් මගීන් 23 දෙනෙකු තුවාල ලබා ඇති අතර ඔවුන්ගෙන් හත් දෙනෙකුගේ තත්ත්වය බරපතල බවයි වාර්තා වන්නේ. අනතුර සිදුවන අවස්ථාවේ 53 දෙනෙකු පමණ බස් රථයේ සිට තිබෙන බව විදෙස් මාධ්‍ය වාර්තා කරනවා ."},
{"title": "සජිත්ගේ අපේක්ෂාව", "url": "https://www.itnnews.lk/2024/08/21/612095/", "cover_image": "https://www.itnnews.lk/wp-content/uploads/2024/08/8-11-860x615.jpg", "date_published": "2024-08-21T16:02:36+05:30", "content": "ශ්‍රී ලංකාවේ වර්ධන අවස්ථා විකේතනය  කිරීම සඳහා ආර්ථික හා ව්‍යාපාරික ක්ෂේත්‍රවල වෘත්තිකයන් ව්‍යවසායකයින් සහ අනාගතවාදීන්ගේ අදහස් හුවමාරු කර ගන්නා සම්මන්ත්‍රණයක් කොළඹ ෂැංග්‍රිලා හෝටලයේදී සංවිධානය කර තිබුණා. මෙම සම්මන්ත්‍රණය සජිත් ප්‍රේමදාස මහතාගේ ප්‍රධානත්වයනුයි පැවැත්වුණේ . මෙම සම්මන්ත්‍රණයට ආචාර්ය මොන්ටෙක් සිං / ටී ක්‍රිෂ්ණකුමාර් / වෙරිටේ රිසර්ච්හි ආචාර්ය නිශාන් ද මෙල් /පාර්ලිමේන්තු මන්ත්‍රීවරුන් වන එරාන් වික්‍රමරත්න / හර්ෂණ රාජකරුණා යන මහත්ම මහත්මීන් ඇතුළු තවත් ආරාධිතයන් රැසක් එක්ව සිටියා. මෙහිදී වැඩිදුරටත් අදහස් දැක්වූ ජනාධිපති  අපේක්ෂ විපක්ෂ නායක සජිත් ප්‍රේමදාස මහතා. ආර්ථික ව්‍යසනයට අගාධයකට ලක්වූ අප රට ගොඩගත හැකි දැනුම කුසලතාව නිපුණතාව ඇති හොදම කණ්ඩායම මා සතුව ඉන්නවා. විශේෂයෙන්  මානුෂීය ධනවාදයත් සමාජ ප්‍රජාතන්ත්‍රවාදයත් එකට එක් කර ගෙන රටක් ලෙස අපනයන කේන්ද්‍රීය ආර්ථික වර්ධනයක් තුළින් අප රට සෞභාග්‍යය සම්පන්න රටක් ශීඝ්‍ර ආර්ථික වර්ධනයක් ලබන රටක් බවට පත් කිරීම මගේ අපේක්ෂාවයි. එහි ප්‍රතිලාභ සමානාත්මතාව තහවුරු වන ආකාරයට සැවොම බෙදා ගත් ආර්ථිකයක් කරා මේ කණ්ඩායම සමඟ යා හැකි බව මට විශ්වාසයි. මේ නව චින්තනය මැද මාවත අනුගමනය කර සමාජ සාධාරණත්වය යුක්තිය ඉටු කරන නව මාවතකට ප්‍රවේශ වනවා. මෙහි දූෂණයට වංචාවට කිසිදු ඉඩක් නැහැ. ප්‍රසම්පාදන ක්‍රමවේද බැහැර කරමින් අන්ත දුෂිත රාජ්‍ය ගනුදෙනු බැහැර කර දූෂණය මුලිනුපුටා දැමීමේ ආර්ථික නිදහස දිනා ගන්නා මෙහෙයුමට එක්වන ලෙස මම සියල්ලන්ටම ආරාධනා කරනවා."},
{"title": "අගමැති සහ මෙරට ඉන්දීය මහකොමසාරිස් අතර හමුවක්", "url": "https://www.itnnews.lk/2022/07/26/425221/", "cover_image": "https://www.itnnews.lk/wp-content/uploads/2022/07/dinesh-3.png", "date_published": "2022-07-26T16:33:32+05:30", "content": "අග්‍රාමාත්‍ය දිනේෂ් ගුණවර්ධන සහ ඉන්දීය මහකොමසාරිස් ගෝපාල් බග්ලේ යන මහත්වරුන් අතර හමුවක් අග්‍රාමාත්‍ය කාර්යාලයේ දී පැවැත්වුණා. දෙරට අතර ඍජු විදේශ අයෝජන මෙන්ම සංචාරක ක්ෂේත්‍රයේ කඩිනම් ආයෝජන සිදු කිරීම පිළීබද මෙහි දි සාකච්ඡා කර තිබෙනවා. අග්‍රාමාත්‍යවරයා කළ විශේෂ ඉල්ලීමට අනුව මෙරට පුනර්ජනනීය බලශක්තිය හා දුම්රිය ප්‍රමුඛ ප්‍රවාහන පද්ධතිය වැඩි දියුණු කිරීමට අවශ්‍ය තාක්ෂණාක සහය ලබා දීමට මහ කොමසාරිස්වරයා එකඟත්වය පළකලා. පවතින ආර්ථික අභියෝග හමුවේ ශ්‍රී ලංකාවට ලාබ දෙන සහාය පිලිබද අග්‍රාමාත්‍යවරයා කෘතවේදීත්වය පළකලා. ඉන්දීය ජනාධිපති ද්‍රෞපදී මුර්මු මහත්මියගේ පත්වීම පිලිබදව ද අග්‍රාමාත්‍යවරයා සුභ පැතුම් එක් කලා."},
{"title": "කඳුනැගීමේ ශූර යොහාන් පීරිස් දිවයිනට", "url": "https://www.itnnews.lk/2025/02/24/667250/", "cover_image": "https://www.itnnews.lk/wp-content/uploads/2025/02/yohan-860x615.jpg", "date_published": "2025-02-24T09:22:02+05:30", "content": "ශ්‍රී ලාංකික කඳුනැගීමේ ශූර යොහාන් පීරිස්, ඇන්ටාටිකාවේ වින්සන්ට් කඳු මුදුන තරණය කිරීමෙන් අනතුරුව අද (24) අලුයම දිවයිනට පැමිණ තිබෙනවා. ලෝකයේ මහාද්වීප හතේ උසම කඳු මුදුන් තරණය කිරීම අභියෝගයක් බවට පත් කර ගත් ශ්‍රී ලාංකික කඳු නැගීමේ ශූර යොහාන් පීරිස් , ලෝකයේ තවත් උසම කඳු මුදුන් දෙකක් තරණය කිරීමෙන් අනතුරුව අද (24)  දින අලුයම කටුනායක ගුවන් තොටුපොළ වෙත පැමිණියා. යොහාන් පීරිස් මෙවර ඇන්ටාටිකාවේ වින්සන්ට් කදු මුදුන සහ දකුණු ඇමෙරිකාවේ , ආජෙන්ටිනාවේ ඇකන්කගුවා කඳු මුදුන තරණය කිරීමෙන් අනතුරුව මෙලෙස පැමිණ තිබුණා. ඒ අනුව මේ වනවිට ආසියා මහාද්වීපයේ එවරස්ට් , අප්‍රිකා මහාද්වීපයේ කිලිමැන්ජාරෝ , ඕස්ට්‍රේලියා මහාද්වීපයේ කොසිඩස්කෝ , යුරෝපා මහාද්වීපයේ එල්බ්‍රෙස් , ඇන්ටාටිකා මහාද්වීපයේ වින්සන්ට් සහ දකුණු ඇමෙරිකාවේ ඇකන්කගුවා යන කඳු සාර්ථකව තරණය කිරීමට යොහාන් පීරිස් සමත් වී තිබෙනවා. ඔහුට තවත් ඉතිරි වී ඇත්තේ  ඇලෙස්කා මහාද්වීපයේ ඩිනාලී කඳු මුදුන තරණය කිරීමට බවත්, තමන් ඒ සඳහා එළඹෙන මැයි මාසයේ මෙරටින් පිටත්ව යන බවත්, කටුනායක ගුවන් තොටුපොළ වෙත පැමිණි යොහාන් පීරිස් සඳහන් කළා. ලෝකයේ මේ වනවිට මේ ආකාරයට ලොව උසම කඳු මුදුන් 07 ම තරණය කළ පුද්ගලයන් 400 ක් සිටින බව ද යොහාන් පීරිස් සඳහන් කළා. ඔහු පිළිගැනීමට ඔහුගේ හිතවතුන් විශාල පිරිසක් ගුවන් තොටුපොළ වෙත පැමිණ සිටියා."},
{"title": "මොරටුව,පානදුර,හෝමාගම යන පොලිස් බල ප්‍රදේශවලට නැවත දැනුම්දෙනතුරු නිරෝධායන ඇඳිරිනීතිය", "url": "https://www.itnnews.lk/2020/10/27/293619/", "cover_image": "https://www.itnnews.lk/wp-content/uploads/2020/03/curfuw.jpg", "date_published": "2020-10-28T09:09:32+05:30", "content": "මොරටුව,පානදුර,හෝමාගම යන පොලිස් බල ප්‍රදේශවලට නිරෝධායන ඇදිරිනීතිය පනවා ඇති බව කොවිඩ් නයින්ටීන් පැතිරීම වැලැක්වීමේ ජාතික ක්‍රියාන්විත මධ්‍යස්ථානය පවසනවා."},
{"title": "පුනරුත්ථාපන කොමසාරිස් ජනරාල් කාර්යාංශයේ ප්‍රගති සමාලෝචන රැස්වීමක්", "url": "https://www.itnnews.lk/2023/11/01/527048/", "cover_image": "https://www.itnnews.lk/wp-content/uploads/2023/11/wijaya.png", "date_published": "2023-11-01T06:34:22+05:30", "content": "පුනරුත්ථාපන කොමසාරිස් ජනරාල් කාර්යාංශයේ ප්‍රගති සමාලෝචන රැස්වීම අධිකරණ බන්ධනාගාර කටයුතු හා ආණ්ඩුක්‍රම ව්‍යවස්ථා ප්‍රතිසංස්කරණ අමාත්‍ය ආචාර්ය විජයදාස රාජපක්ෂ මහතාගේ ප්‍රධානත්වයෙන් ඊයේ  (2023.10.31) අධීකරණ අමාත්‍යාංශයේදී පැවැත්වුණා. පුනරුත්ථාපන කොමසාරිස් ජනරාල් දර්ශණ හෙට්ටිආරච්චි මහතා විසින් මත්ද්‍රව්‍ය සඳහා ඇබ්බැහිවූ පුද්ගලයින් පුනරුත්ථාපනය කරන ආකාරය පිළිබඳව මෙන්ම ඒ වෙනුවෙන් මෙතෙක් සිදුකර ඇති ක්‍රියාකාරකම් පිළිබඳව මෙහිදී පැහැදිලි කිරීමක් සිදු කළා. මෙහිදී අමාත්‍යතුමන් සඳහන් කළේ  පුනරුත්ථාපන ක්‍රියාවලිය වඩාත් සාර්ථක කර ගැනීම සඳහා අවශ්‍ය ඉදිරි කටයුතු සම්බන්ධයෙන් විධීමත් ක්‍රියාමාර්ග ගැනීම අත්‍යාවශ්‍ය කරුණක් බවයි. බන්ධනාගාර කටයුතු රාජ්‍ය අමාත්‍ය නීතිඥ අනුරාධ ජයරත්න, අධීකරණ අමාත්‍යාංශයේ ලේකම් වසන්තා පෙරේරා, බන්ධනාගාර කොමසාරිස් තුෂාර උපුල්දෙණිය යන මහත්ම මහත්මීන් සහ පොලිස් දෙපාර්තමේන්තුව, පුනරුත්ථාපන කොමසාරිස් ජනරාල් කාර්යාංශය, බන්ධනාගාර දෙපාර්තමේන්තුව ඇතුළු රාජ්‍ය ආයතන කිහිපයක නිලධාරීන් මෙම අවස්ථාවට සහභාගී වුණා."},
{"title": "තියුණු ආයුධයකින් පහර දී පුද්ගලයෙක් ඝාතනය කෙරේ", "url": "https://www.itnnews.lk/2023/07/24/502162/", "cover_image": "https://www.itnnews.lk/wp-content/uploads/2023/04/gathana-1.png", "date_published": "2023-07-24T11:30:26+05:30", "content": "ඊයේ (23) රාත්‍රී කාලයේ බලංගොඩ පොලිස් වසමේ බුලත්ගම ප්‍රදේශයේ දී තියුණු ආයුධයකින් සහ පොල්ලකින් පහරදීමක් සිදුකර ඇති අතර පහරකෑමට ලක්වු පුද්ගලයා රෝහල්ට ඇතුළත් කිරීමේ දී මියගොස් තිබෙනවා. එලෙස ජීවිතක්ෂයට පත්ව ඇත්තේ 41 හැවිරිදි පුද්ගලයෙකි."},
{"title": "මෝදිගේ ආරක්ෂාව තහවුරු නොකිරීම ගැන එරට ශ්‍රේෂ්ඨාධිකරණය පොලීසියට වරද පවරයි", "url": "https://www.itnnews.lk/2022/08/25/431146/", "cover_image": "https://www.itnnews.lk/wp-content/uploads/2022/08/india-1.jpg", "date_published": "2022-08-25T15:55:10+05:30", "content": "ඉන්දීය අග්‍රාමාත්‍ය නරේන්ද්‍ර මෝදිගේ ආරක්ෂාව තහවුරු නොකිරීම සම්බන්ධයෙන් එරට ශ්‍රේෂ්ඨාධිකරණය පොලීසියට වරද පවරා තිබෙනවා. පසුගිය ජනවාරි මාසයේදී අග්‍රාමාත්‍ය නරේන්ද්‍ර මෝදි පන්ජාබ් ප්‍රාන්තයේ සංචාරය කළ අවස්තාවේදී අග්‍රාමාත්‍යවරයාගේ ආරක්ෂාව බිඳ වැටෙන ආකාරයට පොලිසිය කටයුතු කර ඇති බවයි ශ්‍රේෂ්ඨාධිකරණය තීරණය කර ඇත්තේ. අග්‍රාමාත්‍යවරයා රැගත් රථ පෙළපාලිය පන්ජාබ් ප්‍රාන්තයේ ගුවන් පාලමක් මත විනාඩි 20 කට වැඩි කාලයක් රැඳී සිට තිබෙනවා. ඒ කැබිනට් අමාත්‍යවරයෙකුට ඉල්ලා අස්වන ලෙසට ජනතාව සිදුකළ විරෝධතාවක ප්‍රතිඵලයක් ලෙසයි. මෙම අවස්ථාවේදී අග්‍රාමාත්‍යවරයාගේ ආරක්ෂාව තහවුරු වන පරිදි පූර්වආරක්ෂක ක්‍රම නොගැනීම සම්බන්ධයෙන් ශ්‍රේෂ්ඨාධිකරණය පොලිසියට චෝදනා කර තිබෙනවා."},
{"title": "රනිල් වික්‍රමසිංහ පක්ෂය වගේ ජුන්ටාවක් නෙවෙයි පොදුජන පෙරමුණ – චමීර", "url": "https://www.itnnews.lk/2020/01/18/214175/", "cover_image": "https://www.itnnews.lk/wp-content/uploads/2020/01/chameera.jpg", "date_published": "2020-01-18T17:50:03+05:30", "content": "සජිත් ප්‍රේමදාස මහතාගේ ජනාධිපතිවරණ පරාජයට රනිල් වික්‍රමසිංහ මහතා ප්‍රමුඛ එක්සත් ජාතික පක්ෂයේ ඇතැම් පිරිසක් කටයුතු කළ බව  ජාතික මහජන සභාවේ කැදවුම්කරු චමීර පෙරේරා මහතා පවසනවා. හැටන් නගරයේ පැවති මාධ්‍ය හමුවකදී ඒ මහතා මේ බව කියා සිටියා. [ot-video type=”youtube” url=”https://youtu.be/RDR7mBYd5nY”]"},
{"title": "ජ්‍යෙෂ්ඨ පොලිස් අධිකාරීවරු 8කට ස්ථාන මාරු", "url": "https://www.itnnews.lk/2025/03/07/670040/", "cover_image": "https://www.itnnews.lk/wp-content/uploads/2025/01/police-1-860x615.png", "date_published": "2025-03-07T08:51:46+05:30", "content": "ජාතික පොලිස් කොමිෂන් සභාවේ අනුමැතිය පරිදි වහාම ක්‍රියාත්මක වන පරිදි ජ්‍යෙෂ්ඨ පොලිස් අධිකාරීවරුන් 8 දෙනෙකුට ස්ථාන මාරුවීම් සහ පත්වීම් ලබාදී තිබෙනවා. එම නිලධාරීන්ගේ නම් ඇතුළත් නිවේදනය පහතින් දැක්වෙනවා."},
{"title": "‘ජනාධිපති පරිසර සම්මාන – 2025’ සඳහා අයඳුම්පත් කැඳවයි", "url": "https://www.itnnews.lk/2025/03/07/670010/", "cover_image": "https://www.itnnews.lk/wp-content/uploads/2025/03/sammana-860x615.png", "date_published": "2025-03-07T08:03:06+05:30", "content": "මධ්‍යම පරිසර අධිකාරිය සංවිධාන කරන “ජනාධිපති පරිසර සම්මාන – 2025” වැඩසටහන සඳහා මේ වන විට අයඳුම්පත් කැඳවීම ආරම්භ කර තිබෙනවා. 2025 අප්‍රේල් මස 30 වන දිනට පෙර ඒ සඳහා අයඳුම්පත් යොමු කරන මෙන් මධ්‍යම පරිසර අධිකාරිය දැනුම් දෙනවා. “කර්මාන්ත අංශය”, “ව්‍යාපාර හා ව්‍යාපෘති අංශය” සහ “ආයතන, ජනමාධ්‍ය හා සමාජ අංශය” යන ප්‍රධාන අංශ තුන යටතේ මේ සඳහා අයඳුම් කළ හැකියි. ඒ අනුව “කර්මාන්ත අංශය”; “මහා පරිමාන” සහ “සුළු හා මධ්‍ය පරිමාන” ලෙස අනු අංශ දෙකකි. මෙම අනු අංශ දෙකෙහි වෙන වෙන ම වර්ග 16 බැගින් වෙනවා. “පොදු අපද්‍රව්‍ය පිරිපහදු කළමනාකරණ පද්ධති/ ඝන අපද්‍රව්‍ය නැවත ලබා ගැනීමේ/ ප්‍රතිචක්‍රීකරණ/ බැහැර කිරීමේ හෝ සැකසීමේ කර්මාන්ත”, “රසායනික නිෂ්පාදන කර්මාන්ත”, “වාහන සේවා ස්ථාන”, “ආහාර පාන නිෂ්පාදන කර්මාන්ත”, “හෝටල්”, “රෙදිපිළි පිරිසැකසුම් කර්මාන්ත”, “ඖෂධ නිෂ්පාදන සහ රූපලාවන්‍ය නිෂ්පාදන කර්මාන්ත”, “ආරෝග්‍ය ශාලා”, “රබර් ආශ්‍රිත කර්මාන්ත”, “සත්ත්ව ගොවිපළ”, “නිමි ඇඳුම් නිෂ්පාදන කර්මාන්ත”, “තේ සැකසුම් කර්මාන්තශාලා”, “ඇසුරුම් ද්‍රව්‍ය නිෂ්පාදන කර්මාන්ත (මුද්‍රණ කටයුතු සහිත)”, “ඛනිජ ආශ්‍රිත නිෂ්පාදන කර්මාන්ත”, “දැවමය ආශ්‍රිත නිෂ්පාදන” සහ “ලෝහ/ යකඩ නොවන ලෝහ/ යන්ත්‍රෝපකරණ/ විදුලි/ ඉලෙක්ට්‍රොණික භාණ්ඩ නිෂ්පාදනය කිරීමේ හෝ එකලස් කිරීමේ කර්මාන්ත” එම වර්ග 16 වෙනවා. “ව්‍යාපාර හා ව්‍යාපෘති අංශය” එක් අනු අංශයකින් සහ වර්ග තුනකින් සමන්විත වේ. එනම් “පුනර්ජනනීය බලශක්ති උත්පාදන ව්‍යාපෘති” යන අනු අංශය යටතේ “කුඩා පරිමාන ජල විදුලි ව්‍යාපෘති”, “සූර්ය බල ව්‍යාපෘති” සහ “සුළං බල විදුලි උත්පාදන ව්‍යාපෘති” ලෙස වර්ග තුනක්. “ආයතන, ජනමාධ්‍ය හා සමාජ අංශය” යටතේ ඇගයීමට ලක්කරන අනු අංශ හයක් පවතී. “පාසල්”, “පරිසර හිතකාමී රාජ්‍ය ආයතන”, “පරිසර හිතකාමී පෞද්ගලික ආයතන”, “පරිසර සංරක්ෂණය සඳහා කටයුතු කරන රාජ්‍ය නොවන පරිසර සංවිධාන”, “පරිසර හිතකාමී නව නිර්මාණ (“පාසල්”, “විශ්වවිද්‍යාල හා තෘතීයික අධ්‍යාපන ආයතන” සහ “විවෘත අංශය”) සහ “ජනමාධ්‍ය අංශය” (“තනිපුද්ගල” සහ “පුවත්පත්, ගුවන්විදුලි සහ රූපවාහිනී නාලිකා” ලෙස මෙහි වර්ග දෙකකි) යනු “ආයතන, ජනමාධ්‍ය හා සමාජ අංශය” යටතේ ඇති අනු අංශ හයයි. මධ්‍යම පරිසර අධිකාරියේ නිල වෙබ් අඩවිය වන www.cea.lk වෙබ් අඩවියට පිවිසීමෙන් හෝ 0112873447, 0112872278 යන දුරකථන අංක වලට හෝ 0112888999 යන ක්ෂණික ඇමතුම් අංකය වෙත ඇමතීමෙන් අයඳුම්පත් සහ වැඩි විස්තර ලබා ගත හැකියි. තවද 0725064285 යන දුරකථන අංකයෙන් සහකාර අධ්‍යක්‍ෂිකා ආචාර්ය ලක්මිණී රාධිකා මෙනවිය ඇමතීමෙන් ද 0713486339 යන දුරකථන අංකයෙන් ජ්‍යෙෂ්ඨ පරිසර නිලධාරී අර්ෂා කුමාරි මහත්මිය ඇමතීමෙන් ද වැඩිදුර විස්තර ලබා ගැනීමට අවකාශ සලසා දී තිබෙනවා. සම්මාන උත්සවයේ ඇගයීම් කටයුතු ඒ ඒ අංශයට අදාළ විශේෂඥයන් විසින් සිදුකරනු ලබන අතර විශේෂඥ කමිටුවේ තීරණය අවසන් තීරණය වෙනවා. “ජනාධිපති පරිසර සම්මාන”, “රන් සම්මාන”, “රිදී පරිසර සම්මාන”, “ලෝකඩ පරිසර සම්මාන” සහ “කුසලතා පරිසර සම්මාන” ආදී ලෙස වූ සම්මාන හිමිකර ගැනීමට “ජනාධිපති පරිසර සම්මාන” උළෙලේ දී තරඟකරුවන්ට අවස්ථාව හිමි වෙනවා. ශ්‍රී ලංකාවේ පාරිසරික සුරක්ෂිතතාව සුරැකීමේ අරමුණින් පවත්වනු ලබන මෙම සම්මාන ප්‍රදානෝත්සවය ජනාධිපතිතුමාගේ ප්‍රධානත්වයෙන් 2025 ඔක්තෝම්බර් මාසයේ දී බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වීමට කටයුතු යොදා තිබෙනවා. මෙවර “ජනාධිපති පරිසර සම්මාන” වැඩසටහන ක්‍රියාත්මක කරනු ලබන්නේ “දැකුම්කළු දිවයිනක්, සොම්නසින් පිරි ජනතාවක්” යන දැක්ම පෙරදැරිව ක්‍රියාත්මක කරන “ක්ලීන් ශ්‍රී ලංකා” වැඩසටහන සමඟ අත්වැල් බැඳ ගනිමින්."},
{"title": "අවශ්‍යතාව මත වී මෝල් අත්‍යවශ්‍ය සේවයක් කිරිමට රජය තීරණය කරයි", "url": "https://www.itnnews.lk/2020/04/09/238981/", "cover_image": "https://www.itnnews.lk/wp-content/uploads/2020/04/andu-paksa.jpg", "date_published": "2020-04-09T15:57:09+05:30", "content": "නිෂ්පාදන කටයුතු අඛණ්ඩව සිදුකිරිම සඳහා ප‍්‍රධාන පෙලේ වී මෝල් නොකඩවා විවෘතව තැබීමට පාර්ලිමේන්තු ආණ්ඩු පක්ෂ මන්ත‍්‍රිවරුන්ගේ කණ්ඩායම් රැස්වීමේදී තීරණය කර තිබෙනවා. ඒ සහල් හිගයක් ඇතිවීම වැලැක්වීමේ අරමුණෙන්. ජනාධිපති ගෝඨාභය රාජපක්ෂ මැතිතුමා සහ අග‍්‍රාමාත්‍ය මහින්ද රාජපක්ෂ මහතාගේ ප‍්‍රධානත්වයෙන් පැවති සාකච්ඡාවේදී රටේ පවතින හදිසි තත්වය පිලිබදව විශේෂ අවධානයක් යොමුකළා. මේවන විට අවශ්‍ය තරම් වී තොග ඇති බැවින් කිසිදු අවස්ථාවක රටතුළ සහල් හිඟයක් ඇතිවිය නොහැකි බවටයි සාකච්ඡාවේදී අනාවරණය කෙරුණේ. හදිසි තත්වය හමුවේ වෙළෙද පොල තුළ හිඟයකින් තොරව සහල් නිෂ්පාදනය පවත්වාගෙනයාම සදහා අවශ්‍යතාව අනුව වී මෝල් අත්‍යවශ්‍ය සේවාවක් ලෙස නම්කළ යුතු බවත්, සාකච්ඡාවේදී තීරණය කර තිබෙනවා. ධීවර ක්ෂේත‍්‍රයේ පැන නැගී ඇති ගැටලු සම්බන්ධයෙන්ද ජනාධිපතිතුමා හා අග‍්‍රාමාත්‍යවරයාගේ අවධානය යොමුවුණා. ධීවර සංස්ථාව සමග සාකච්ඡා කර වහාම විසදුම් ලබාදෙන ලෙසයි අග‍්‍රාමාත්‍යවරයා මුදල් අමාත්‍යාංශ ලේකම්වරයාට උපදෙස් ලබාදුන්නේ. අත්‍යවශ්‍ය ආහාර ද්‍රව්‍ය බෙදාහැරිම , ඖෂධ බෙදාහැරිම පිලිබදවද විශේ්ෂ අවධානයක් යොමුකළා. ඇදිරි නීතිය පනවා තිබිම හේතුවෙන් ගම්බිම් බලා යාමට නොහැකිව සිටින ජනතාව සදහා අත්‍යවශ්‍ය ආහාර ද්‍රව්‍ය ලබාදීමේ වැඩපිලිවෙලක් ආරම්භ කිරිමට ද ආණ්ඩු පක්ෂ මන්ත‍්‍රි කණ්ඩායම් රැස්වීමේදී අවධානය යොමුවූ බවයි අග‍්‍රාමාත්‍ය මාධ්‍ය ඒකකය සදහන් කළේ."},
{"title": "සරසවි ගැටුමෙන් 13ක් රෝහලේ", "url": "https://www.itnnews.lk/2019/07/10/151454/", "cover_image": "https://www.itnnews.lk/wp-content/uploads/2019/07/ruhunu.jpg", "date_published": "2019-07-10T20:00:41+05:30", "content": "රුහුණ විශ්වවිද්‍යාලයේ ඇතිවූ ගැටුමකින් සිසුන් දස දෙනෙකු ඇතුළු 13 දෙනෙකු තුවාල ලබා තිබෙනවා. අනධ්‍යයන සේවකයින් හා මහා ශිෂ්‍ය සංගමයේ සිසුන් අතර මෙම ගැටුම් ඇතිවූ බවයි පැවසෙන්නේ. ගැටුමෙන් සිසුන් දස දෙනෙකු අනධ්‍යයන සේවකයින් දෙදෙනෙකු හා ආරක්ෂක අංශ නිලධාරියෙකු තුවාල ලබා මාතර මහ රෝහලට ඇතුළත් කර තිබෙනවා. විශ්වවිද්‍යාල පරිශ්‍රය තුළ ආරක්ෂාව තරකර ඇති බව රුහුණු විශ්වවිද්‍යාලයේ උපකුලපති මහාචාර්ය සුජීව අමරසේන මහතා ප්‍රකාශ කළා."},
{"title": "ඖෂධ නියාමන අධිකාරියේ ලිපි ගොනු විනාශ කළ බවට වෛද්‍ය විජිත් ගුණසේකරට චෝදනාවක්", "url": "https://www.itnnews.lk/2023/11/03/527799/", "cover_image": "https://www.itnnews.lk/wp-content/uploads/2023/11/VG.png", "date_published": "2023-11-03T17:41:28+05:30", "content": "ජාතික ඖෂධ නියාමන අධිකාරියේ ප්‍රධාන විධායක නිළධාරික් වන වෛද්‍ය විජිත් ගුණසේකර, එම අධිකාරියේ ලිපි ගොනු රැසක් විනාශ කර ඇති බව වාර්තා වෙනවා. එලෙස එම නිලධාරියාට චෝදනා එල්ල කරමින් මෙම කරුණු අනාවරණය කරනු ලැබුවේ, ඖෂධවේදීන්ගේ සංගමයේ සභාපති තුෂාර රණදේව මහතා විසින් ඖෂධ නියාමන අධිකාරිය ඉදිරිපිටදී මාධ්‍ය වෙත අදහස් දක්වමින්. ඔහු එහිදී වැඩිදුරටත් කියා සිටියේ මෙම චෝදනා මත ඔහුට එම ධූරයෙන් ඉවත්වන ලෙස සෞඛ්‍ය අමාත්‍යංශය දැනුම් දී ඇතත්, ඔහු ඉවත්වීම ප්‍රතික්ෂේප කරමින් සිටින බව වැඩි දුරටත් වාර්තා වනවා."},
{"title": "රිෂාඩ්ගේ සොහොයුරා ලබන මස 6 වනදා දක්වා රිමාන්ඩ්", "url": "https://www.itnnews.lk/2020/01/23/216046/", "cover_image": "https://www.itnnews.lk/wp-content/uploads/2020/01/Rifkhan-Badiudeen.jpg", "date_published": "2020-01-24T10:56:28+05:30", "content": "හිටපු අමාත්‍ය රිෂාඩ් බද්යුදීන් මහතාගේ සොහොයුරු රිෆ්ඛාන් බද්යුදීන්  ලබන මස 6 වනදා දක්වා රක්ෂිත බන්ධනාගාරගත කෙරුණා. ඉඩම් වංචාවක් සම්බන්ධයෙන් වන නඩුව කොළඹ ප්‍රධාන මහේස්ත්‍රාත් ලංකා ජයරත්න මෙනෙවිය හමුවේ අද (23) විභාගයට ගැනුණා. අපරාධ පරීක්ෂණ දෙපාර්තමේන්තුව අත්අඩංගුවට ගත් රිෆ්ඛාන් බද්යුදීන් අධිකරණයට ඉදිරිපත් කිරීමෙන් පසුවයි රක්ෂිත බන්ධනාගාරගත කරන ලෙස නියෝග කෙරුණේ."},
{"title": "පාසල් දරුවන්ගේ දත් දිරායාම අඩුවී ඇති බව වාර්තාවකින් හෙළිවෙයි", "url": "https://www.itnnews.lk/2019/03/29/114303/", "cover_image": "https://www.itnnews.lk/wp-content/uploads/2019/03/Dental.png", "date_published": "2019-03-29T10:52:44+05:30", "content": "පාසල් දරුවන්ගේ දත් දිරායාම අඩුවි ඇති බව නවතම සමීක්ෂණයකින් හෙළිවුණා. සෞඛ්‍ය අමාත්‍යාංශය කි‍්‍රයාත්මක කළ පාසල් දන්ත සායන හා දන්ත අධ්‍යාපන වැඩමුළු ඊට හේතුවි තිබෙනවා. සමීක්ෂණයට අනුව වයස අවුරුදු 06ට අඩු ළමයින් අතර දත් දිරායාමේ ප‍්‍රතිශතය අඩුවී ඇත්තේ සියයට 63.1 කින්. 1994 දි එය සියයට 76.4 ක්ව පැවති බවයි එම සමීක්ෂණ වාර්තාවේ දැක්වෙන්නේ."},
{"title": "මිරිස්සේ වෙඩි තැබීමක්", "url": "https://www.itnnews.lk/2020/05/30/250912/", "cover_image": "https://www.itnnews.lk/wp-content/uploads/2020/03/wedithebim.jpg", "date_published": "2020-05-31T12:03:12+05:30", "content": "වැලිගම මිරිස්ස ප්‍රදේශයේදී සිදු වූ වෙඩි තැබීමකින් 28 හැවිරිදි පුද්ගලයකු තුවාල ලබා තිබෙනවා. යතුරුපැදියකින් පැමිණි දෙදෙනෙකු වෙඩි තැබීම සිදු කළ අතර ඉන් එක් සැකකරුවකු අල්ලා පොලීසියට භාරදීමට ප්‍රදේශවාසීන් කටයුතු කළා. තුවාල ලැබූ පුද්ගලයා මාතර රෝහලට ඇතුළත් කර ඇති අතර වෙඩි තැබීමේ සිද්ධියට සම්බන්ධ අනෙක් සැකකරු සොයා පොලිස් පරික්ෂණ ක්‍රියාත්මකයි."},
{"title": "ඉන්දියාවේ ඇසෑම් ප්‍රාන්තයට ගංවතුරින් බලපෑම්", "url": "https://www.itnnews.lk/2020/05/31/251243/", "cover_image": "https://www.itnnews.lk/wp-content/uploads/2020/05/asame-flood.jpg", "date_published": "2020-05-31T13:37:27+05:30", "content": "ඉන්දියාවේ ඇසෑම් ප්‍රාන්තයට ගංවතුරින් බලපෑම් එල්ලවී තිබෙනවා. ඒ සමග ඇසෑම් ප්‍රාන්තයේ ප්‍රධාන නගරය වන ගුවහති නගරයටයි දැඩි බලපෑම් එල්ල වුණා. පහත්බිම් රැසක් ජලයෙන් යටවී තිබෙනවා. උතුරු ඉන්දියාවේ අතැම් ප්‍රාන්තවලට ඇතිවූ අධික උණුසුම් කාලගුණ තත්ත්වයක් බලපෑ පසුබිමක ඊසාන දින ඇසෑම් ප්‍රාන්තයට තද වැසි ඇද හැලීමත් සමගයි මෙම තත්ත්වය උද්ගතවී තිබෙන්නේ."},
{"title": "අනෝමා ශාන්ති නොහොත් කුඩු නෝනිගේ දේපොළ තහනම් කෙරේ", "url": "https://www.itnnews.lk/2024/03/29/569241/", "cover_image": "https://www.itnnews.lk/wp-content/uploads/2024/03/kuddi.png", "date_published": "2024-03-29T20:13:58+05:30", "content": "වසර 30ක පමණ කාලයක සිට අහුංගල්ල ප්‍රදේශයේ  මත්ද්‍රව්‍ය ජාවාරමේ නිරත වූ බවට සැක කෙරෙන අනෝමා ශාන්ති නොහොත් කුඩු නෝනි නමැත්තියට අයත් රුපියල් ලක්ෂ 1,103කට අධික වටිනාකමකින් යුත් වාහන සහ දේපොළ රැසක් අද තහනම් කෙරුණා. ඒ නීතිවිරෝධී වත්කම් විමර්ශන කොට්ඨාසය මගින්. ගාල්ල ධීවර වරායේ නවතා තිබූ බහුදින ධීවර යාත්‍රා දෙකක් අපරාධ පරීක්ෂණ දෙපාර්තමේන්තුවේ නීතිවිරෝධී වත්කම් විමර්ශන කොට්ඨාසය විසින් තහනම් කර එයද සිය භාරයට ගනු ලැබුවා. ඒ එම යාත්‍රා, වසර 30කට ආසන්න කාලයක් අහුංගල්ල ප්‍රදේශයේ මත්ද්‍රව්‍ය ජාවාරමේ නිරත වී ඇති බවට සැකකෙරෙන එම කාන්තාව මත්ද්‍රව්‍ය අලෙවියෙන් උපයාගත් මුදලින් මිලදීගත් ඒවා බව හෙළිවීමෙන් පසුවයි. ඇය එම යාත්‍රා සිය ඥාතීන්ගේ නමට මිලදී ගෙන ඇති බවයි පොලීසිය ප්‍රකාශ කළේ."},
{"title": "මරදානේ පාලමක් අසල නාඳුනන මළ සිරුරක්", "url": "https://www.itnnews.lk/2023/10/30/526535/", "cover_image": "https://www.itnnews.lk/wp-content/uploads/2023/10/1-26.jpg", "date_published": "2023-10-30T11:11:35+05:30", "content": "මරදාන ශ්‍රී සංඝරාජ මාවතේ පාලමක් අසල තිබී නාඳුනන පුද්ගල මළ සිරුරක් හමුවී තිබෙනවා. ඊයේ (29) අලුයම එම පාලම අසල පුද්ගලයෙකු වැටී සිටින බවට ලද තොරතුරකට අනුව පොලිසියේ විමර්ශන නිලධාරීන් විසින් වැටී සිටි පුද්ගලයාව කොළඹ ජාතික රෝහලට ඇතුළු කිරීමට කටයුතු කර තිබුණා. ඒ වන විටත් ඔහු මියගොස් සිට ඇති බවයු පොලීසිය පවසන්නේ. මරණකරුගේ අනන්‍යතාව මෙතෙක් තහවුරු වී නැහැ"},
{"title": "ස්පුට්නික් V එන්නත් මාත්‍රා 120,000ක් දිවයිනට", "url": "https://www.itnnews.lk/2021/09/19/363576/", "cover_image": "https://www.itnnews.lk/wp-content/uploads/2021/09/sputnik.jpg", "date_published": "2021-09-20T11:57:27+05:30", "content": "කොවිඩ් නයින්ටීන් ප්‍රතිශක්තීකරණ වැඩසටහන යටතේ රුසියාවේ නිෂ්පාදිත ස්පුට්නික් වී එන්නත් මාත්‍රා 120,000 ක තොගයක් අද අලුයම මෙරටට රැගෙන එනු ලැබුවා. එම එන්නත් වසංගත රෝග විද්‍යා ඒකකයේ මධ්‍යම එන්නත් ගබඩාවේ විශේෂ ශීතාගාරවල ගබඩා කෙරුණා."},
{"title": "දීපවාලි සමය තුළ ඉන්දියාවේ කොරෝනා ආසාදිතයින් ඉහළ යා හැකි බවට අනතුරු ඇඟවීමක්", "url": "https://www.itnnews.lk/2020/11/02/295130/", "cover_image": "https://www.itnnews.lk/wp-content/uploads/2020/11/india.jpg", "date_published": "2020-11-02T16:44:59+05:30", "content": "එළඹෙන දීපවාලි උත්සව සමය තුළදී ඉන්දියාවේ කොරෝනා ආසාදිතයින් සංඛ්‍යාව සීඝ්‍රයෙන් ඉහළ යා හැකි බවට සෞඛ්‍ය අංශ අනතුරු අඟවනවා. දීපවාලී උත්සව සමය සඳහා අත්‍යවශ්‍ය භාණ්ඩ මිලදී ගැනීමට පැමිණෙන ජනතාව වයිරසය පිළිබඳව දක්වන අඩු සැලකිල්ල මෙම තත්ත්වය උද්ගතවීමට මූලික හේතුව ලෙසයි ඔවුන් පෙන්වා දෙන්නේ. මාස කිහිපයකට පසු ජනතාවට ලැබුණු නිදහස හමුවේ සෞඛ්‍ය විධිවිධාන අනුගමනය කිරීමට ඔවුන්ගේ ඇති උනන්දුව අවම තත්ත්වයක පවතින බවද  සෞඛ්‍ය අංශ පවසනවා. පසුගිය සති අන්තයේදී දිල්ලි අගනුවරට පැමිණි බොහෝමයක් ජනතාව කිසිඳු සෞඛ්‍ය ආරක්ෂණ උපදෙසක් අනුගමනය කරන අයුරු දක්නට නොලැබුණු බව විදෙස් මාධ්‍ය වාර්තා කළා."},
{"title": "විදෙස් ගමන් බලපත්‍ර නිකුත් කිරීමේ නව වැඩපිළිවෙල යටතේ ඇඟිලි සලකුණු ලබා ගැනීම හෙටින් ඇරඹෙයි", "url": "https://www.itnnews.lk/2023/06/18/492730/", "cover_image": "https://www.itnnews.lk/wp-content/uploads/2023/06/Fp.png", "date_published": "2023-06-18T13:19:57+05:30", "content": "විදෙස් ගමන් බලපත්‍ර නිකුත් කිරීමේ නව වැඩපිළිවෙල සඳහා ඇඟිලි සලකුණු ලබා ගැනීම හෙට සිට ආරම්භ කිරීමට නියමිතව තිබෙනවා. ආගමන විගමන පාලක ජනරාල් හර්ෂ ඉලුක්පිටිය මහතා පැවසුවේ, දිවයිනේ ප්‍රාදේශීය ලේකම් කාර්යාල 51ක මෙම කටයුතු සිදු කරන බවයි. මෙහිදී සකස් කෙරෙන ගමන් බලපත්‍රය අයදුම්කරුගේ නිවස වෙත ලැබීමට සලස්වන බවයි ආගමන විගමන පාලක ජනරාල් හර්ෂ ඉලුක්පිටිය මහතා කියා සිටියේ. විදෙස් ගමන් බලපත්‍රය ලබා ගැනීම සඳහා ගෙවීම් කිරීමට පෙර අයැදුම් පත්‍රය පරීක්ෂාවකට ලක් කෙරෙන බවද මෙහිදී ප්‍රකාශ කෙරුණා. ආගමන විගමන පාලක ජනරාල්වරයා වැඩිදුරටත් සඳහන් කළේ, ප්‍රාදේශීය ලේකම් කාර්යාල හරහා දෛනිකව පුද්ගලයින් 765 කුගේ පමණ ඇඟිලි සලකුණු ලබා ගන්නා බවයි. අයදුම්කරුවන්ට ඇඟිලි සලකුණු ලබාදිය හැකි ප්‍රාදේශීය ලේකම් කාර්යාල පහතින් දැක්වෙයි. මේ අතර මහජන ආරක්‍ෂක අමාත්‍යාංශයේ සහ ආගමන හා විගමන දෙපාර්තමේන්තුවේ දැනුම්දීමකට අනුව, මහජනතාවට පහත ආකාරයට මාර්ගගත ක්‍රමය හරහා ගමන් බලපත්‍ර ලබා ගත හැකිය. වැඩිදුර විමසීම් අවශ්‍ය නම් 0112 101500 අංකයෙන් බලධාරීන් අමතන ලෙස ඉල්ලා තිබෙනවා"},
{"title": "නව යුද හමුදාපති රාජකාරි අරඹයි", "url": "https://www.itnnews.lk/2022/06/01/414486/", "cover_image": "https://www.itnnews.lk/wp-content/uploads/2022/06/vikum-liyanage.png", "date_published": "2022-06-01T12:06:10+05:30", "content": "නව යුද හමුදාපති ලුතිනන් ජෙනරාල් විකුම් ලියනගේ මහතා ධුරයේ රාජකාරි ආරම්භ කළා. ඔහු මෙරට 24 වන යුද හමුදාපතිවරයා වනවා. යුද හමුදාපති ලුතිනන් ජෙනරාල් විකුම් ලියනගේ මහතා පිළිගැනීමේ උත්සවය හා සම්මාන මුරය පැවැත්වුණේ අකුරේගොඩ යුද හමුදා මූලස්ථානයේදීයි. යුද හමුදා ජ්‍යෙෂ්ඨ නිලධාරීන් ඇතුළු පිරිසක් ඊට එක්ව සිටියා. විකුම් ලියනගේ මහතා යුද හමුදාපති ධුරයට පත්වීමට පෙර යුද හමුදා මාණ්ඩලික ප්‍රධානී ධුරයෙහි කටයුතු කරමින් සිටියා. වසර 35 ක යුද හමුදා සේවා කාලය තුළ විකුම් ලියනගේ මහතා යුද හමුදාවේ තනතුරු ගණනාවක් හෙබවූ දැනට සිටින ජ්‍යෙෂ්ඨතම නිලධාරියා වනවා."},
{"title": "කහ සහ කේරළ ගංජා සමඟ හතරදෙනෙක් අත්අඩංගුවට", "url": "https://www.itnnews.lk/2020/09/24/285173/", "cover_image": "https://www.itnnews.lk/wp-content/uploads/2020/09/arrest-3.jpg", "date_published": "2020-09-24T09:31:00+05:30", "content": "යුද හමුදා මාර්ග බාදක දෙකකදී සැකකරුවන් හතර දෙනෙක් අත්අඩංගුවට ගෙන තිබෙනවා. ඒ නීතිවිරෝධී ලෙස ප‍්‍රවාහනය කරමින් තිබූ කේරළ ගංජා කිලෝ ග‍්‍රෑම් 205 ක් සහ ගංජා කිලෝ ග‍්‍රෑම් 104 ක් සමඟ. මැදවච්චිය මන්නාරම මාර්ගයේ මාර්ග බාදකයකදී ආරක්ෂක අංශ ලොරි රථයක් පරික්ෂාවට ලක්කළා. එහිදී ලක්ෂ අට ඉක්මවන වටිනාකමින් සමන්විත කහ තොගයක් සමඟ දෙදෙනෙක් අත්අඩංගුවට ගෙන තිබෙනවා. රුපියල් මිලියන 28 ක් ඉක්මවන වටිනාකමක් සහිත කේරල ගංජා සමඟ දෙදෙනෙක් අත්අඩංගුවට ගෙන තිබෙන්නේ කුංචිකුලම් මාර්ග බාදකයේදී. ඒ පිලිබද පරික්ෂණ සිදුකරන බවයි යුද හමුදාව සදහන් කළේ."},
{"title": "දේශීය පාසල් බෑග් සහ සපත්තු මිල පහතට", "url": "https://www.itnnews.lk/2023/04/26/478341/", "cover_image": "https://www.itnnews.lk/wp-content/uploads/2023/04/10-14.jpg", "date_published": "2023-04-26T14:39:08+05:30", "content": "දේශීය පාසල් බෑග් සහ සපත්තු මිල පහත හෙලීමට නිෂ්පාදකයන් එකඟ වූ බව මුදල් රාජ්‍ය අමාත්‍ය රංජිත් සියඹලාපිටිය මහතා පවසනවා. අමාත්‍යවරයා පෙන්වා දෙන්නේ ඩොලරය අවප්‍රමාණය වීමට සාපේක්ෂව අමුද්‍රව්‍ය මිල පහළ යෑමේ වාසිය පාරිභෝගිකයන්ට ලබාදෙන ලෙස කළ ඉල්ලීමකට ප්‍රතිචාර වශයෙන් මෙම එකඟතාව පළවූ බවයි. බෑග් සහ සපත්තු දැනට ආනයනය තහනම් ලැයිස්තුවට ඇතුළත් කර ඇති බැවින් දේශීය නිෂ්පාදකයන්ට විශාල වෙළඳපොළක් නිර්මාණය වී ඇති බවද අමාත්‍යවරයා කියා සිටියා එබැවින් හැකි අවම මිලක් යටතේ සිය නිෂ්පාදන වෙළඳපොළට නිකුත් කිරීමට කටයුතු කරන ලෙස අමාත්‍යවරයා උපදෙස් දී තිබෙනවා"},
{"title": "රටට ඩොලර් සපයා ගැනීමට මැණික් ක්ෂේත්‍රයේ සියලු දෙනා කැපවිය යුතුයි", "url": "https://www.itnnews.lk/2022/03/23/403455/", "cover_image": "https://www.itnnews.lk/wp-content/uploads/2022/03/lohan.jpg", "date_published": "2022-03-23T13:32:22+05:30", "content": "රටට අවශ්‍ය ඩොලර් ප්‍රමාණය සපයා ගැනීමට මැණික් ක්ෂේත්‍රයේ සිටින සියලු දෙනාද කැපවිය යුතු බව රාජ්‍ය අමාත්‍ය ලොහාන් රත්වත්තේ මහතා පවසනවා. පතල් සේවකයන්ගේ දරුවන්ට අධ්‍යාපන ශිෂ්‍යත්ව ප්‍රදානය කිරීමේ උත්සවයක් අමතමිනුයි ලොහාන් රත්වත්තේ මහතා මේ බව ප්‍රකාශ කළේ. ජාතික මැණික් හා ස්වර්ණාභරණ අධිකාරිය මගින් මෙම ශිෂ්‍යත්ව ප්‍රදානය කෙරුණා. මිනි සහන ශිෂ්‍යත්ව නමින් හදුන්වා දී තිබූ මෙම ශිෂ්‍යත්ව ප්‍රදානය සිදු කෙරුණේ රත්නපුරයේදී. [ot-video type=”youtube” url=”https://youtu.be/mg36DeCf7jU”]"},
{"title": "ඉදිරි පැය 48 තුළ අවදානයෙන් සිටිය යුතු පැති", "url": "https://www.itnnews.lk/2024/08/21/611991/", "cover_image": "https://www.itnnews.lk/wp-content/uploads/2024/08/5-10-860x615.jpg", "date_published": "2024-08-21T11:00:56+05:30", "content": "අයහපත් කාලගුණය හේතුවෙන් පුද්ගලයින් තිස්දහසකට වැඩි පිරිසක් පීඩාවට පත්ව සිටින බව ආපදා කළමනාකරණ මධ්‍යස්ථානය පවසනවා. ඔවුන් දිස්ත්‍රික්ක 7 කට අයත් වනවා. මේ අතර ගිං ගගේ ජල මට්ටම ඉහළ ගොස් ඇති බැවින් ඉදිරි පැය 48 අවදානම් බව වාරිමාර්ග දෙපාර්තමේන්තුව දැනුම් දෙනවා. කාලගුණ විද්‍යා දෙපාර්තමේන්තුව පවසන්නේ අද දිනයේත් ප්‍රදේශ කිහිපයකට තද වැසි ඇති වන බවයි. ගාල්ල දිස්ත්‍රික්කයට ඇද හැලෙන අධික වර්ෂාව හමුවේ ගිංග ගගේ ජලය පිටාර මට්ටමට පැමිණ තිබෙනවා. තවලම / නෙලුව / ලංකාගම හා නියාගම යන ප්‍රදේශවලට වැඩිම වර්ෂාපතනයක් ඇද හැලි ඇති බවයි වාර්තා වන්නේ. නෙලුව / තවලම / නාගොඩ / නියාගම / වැලිවිටිය – දිවිතුර / ඇල්පිටිය / අක්මීමණ / බද්දේගම සහ බෝපේ – පොද්දල ප්‍රාදේශීය ලේකම් කොට්ඨාශවලට අයත් ගිං ගග නිම්නයේ පහත්බිම් ප්‍රදේශවලට ගංවතුර තත්ත්වයක් ඇති විය හැකි බවට අනතුරු අගවනවා. මෙම ප්‍රදේශවල ජනතාව ඉදිරි පැය 48 තුළ අවදානයෙන් සිටිය යුතු බව වාරිමාර්ග දෙපාර්තමේන්තු දැනුම් දෙනවා. ගත වූ පැය 24 තුළ වැඩිම වර්ෂාපතනයක් ලැබි ඇත්තේ අම්පාර දිස්ත්‍රික්කයේ මහඔය ප්‍රදේශයටයි. එය මිලි මීටර 85යි දශම 5ක්. අධික වැස්සත් සමග කුකුලේ ගග වාන් දොරටු විවෘත කර ඇති අතර ඉන් තප්පරයට ඝන මීටර 200ක පමණ ජල ධාරිතාවක් කුඩා ගගට මුදා හැරෙනවා. මේ අනුව බුලත්සිංහල හා අවට පහත්බිම් වල ජනතාවට අවදානයෙන් සිටින ලෙස බුලත්සිංහල ප්‍රාදේශීය ලේකම්වරයා දැනුම් දෙනවා. මේ වන විටත් කුඩා ගග පිටාර ගැලීමෙන් බුලත්සිංහ මෝල්කාව ප්‍රධාන මාර්ගයේ ස්ථාන කිහිපයක් ජලයෙන් යටවී තිබෙනවා. බුලත්සිංහල කළුතර ප්‍රධාන මාර්ගයේ ප්‍රදේශ කිහිපයක් ද ජලයෙන් යටවී ගමනාගමනය ඇණහිට ඇති බවයි අප වාර්තාකරු පවසන්නේ. අත්තනගලු ඔය පිටාර ගැලීමෙන් පහත්බිම් රැසක් ජලයෙන් යටවී තිබෙනවා. ගඟ පහළ ප්‍රදේශ යටවී ඇති අතර ගම්පහ ගනේමුල්ල සහ ගම්පහ ජාඇළ ප්‍රධාන මාර්ග කිරිදිවිට ප්‍රදේශයෙන් යටවී ගමනාගමනයට බාධා එල්ල වී ඇති බවයි වාර්තා වන්නේ. නාත්තන්ඩිය මහවැව ප්‍රදේශයේ ගම්මාන රැසක් ජලයෙන් යටවීමෙන් විශාල පිරිසක් දැඩි පීඩාවට පත්ව සිටින බව වාර්තා වනවා. මැදඔය / මුට්ටිබැදිවිල / යටකලාන / ගල්අමුණු කුඩාවැව / මහවැව / ලුනුඔය / මැදපිටිය ආදී ප්‍රදේශයයි ජලයෙන් යටවී තිබෙන්නේ. දැවැන්ත ගසක් කඩා වැටීම හේතුවෙන් හලාවත පුත්තලම දුම්රිය ගමනාගමනය ඇණ හිටියා. අළුයම 4.30ට පුත්තලමේ සිට පානදුර බලා ධාවනය වන දුම්රිය ගස කඩා වැටී ඇති ස්ථානයේ නතර කර ඇති ආකාරයයි දක්නට ලැබුණේ. කොළඹ සිට පුත්තලම දක්වා ධාවනය වීමට නියමිතව තිබු කාර්යාලයීය දුම්රිය මේ අනුව හලාවත දක්වා පමණක් ධාවනය කෙරුණා. මේ අතර නායයාම් හේතුවෙන් ප්‍රදේශ කිහිපයකට පැනවු ඉවත් වීමේ රතු නිවේදන මේ වන විට ඉවත් කර තිබුණ ද එම ප්‍රදේශවල ජනතාව අවදානයෙන් සිටිය යුතු බව ජාතික ගොඩනැගිලි පර්යේෂණ සංවිධානය පවසනවා. අද දිනයේ ද බස්නාහිර හා සබරගමුව ප්‍රදේශ ඇතුලු ස්ථාන රැසකට තද වැසි ඇති වන බව කාලගුණ විද්‍යා දෙපාර්තමේන්තුව පවසනවා."},
{"title": "දෙහිවල වෙඩි තැබීමක්", "url": "https://www.itnnews.lk/2024/09/15/619346/", "cover_image": "https://www.itnnews.lk/wp-content/uploads/2024/09/11-9-860x615.jpg", "date_published": "2024-09-15T22:17:07+05:30", "content": "දෙහිවල බඩෝවිට ප්‍රදේශයේදී අද (15) පස්වරුවේ වෙඩි තැබීමක් සිදු වී තිබෙනවා. මෙලෙස වෙඩි තැබීම සිදු කර තිබෙන්නේ යතුරුපැදයකින් පැමිණි පුද්ගලයින් දෙදෙනෙක් බවයි පොලීසිය පවසන්නේ. ඒ අනුව අදාළ වෙඩි තැබීම හේතුවෙන් පුද්ගලයෙක් තුවාල ලබා කළුබෝවිල රෝහලට ඇතුළත් කර ඇති බව පොලීසිය සඳහන් කළා."},
{"title": "අමල් පෙරේරා සහ ඔහුගේ පුත් නදීමාල් දිවයිනට රැගෙන ඒමේ උත්සාහයක්", "url": "https://www.itnnews.lk/2019/02/12/97650/", "cover_image": "https://www.itnnews.lk/wp-content/uploads/2019/02/Amal.png", "date_published": "2019-02-12T18:45:26+05:30", "content": "ඩුබායි හි දී අත්අඩංගුවට පත් ගායක අමල් පෙරේරා සහ ඔහුගේ පුත් නදීමාල් පෙරේරා දිවයිනට රැගෙන ඒමට උපරිම උත්සාහයක නිරත වන බව ඔවුන් වෙනුවෙන් පෙනී සිටීමට එහි ගොස් සිටින නීතිඥවරුන් පවසනවා. මෙම දෙදෙනා අධිකරණයට ඉදිරිපත් කිරීමට පෙර බේරා ගැනීම අපේක්ෂාවයි. යම් හෙයකින් අධිකරණයට ඉදිරිපත් කළහොත් ඇප ලබා ගැනීමට හෝ අධිකරණයේ දඩුවම් නොකර ශ්‍රී ලංකාවට පිටුවහල් කරවා ගැනීම සදහා නීතිමය උත්සාහයන් ගනිමින් සිටින බවද අදාළ නීතිඥවරුන් මාධ්‍ය වෙත පවසා තිබෙනවා. අපරාධ කල්ලි නායක මාකදුරේ මධූෂ් ඇතුළු සැකකරුවන් සමග අමල් පෙරේරා සහ නදීමාල් පෙරේරා අත්අඩංගුවට පත්වූයේ ඩුබායි හි හෝටලයක පැවති සාදයකදීයි. පසුව අත්අඩංගුවට ගත් අංගො ලොක්කා නමැති අපරාධ කල්ලි සාමාජිකයාද මෙතෙක් අධිකරණයකට ඉදිරිපත් කර නැහැ. ඔවුන් සියලු දෙනාම ඩුබායි පොලිසිය මගින් රදවාගෙන ප්‍රශ්න කරමින් සිටින බවයි වාර්තා වන්නේ."},
{"title": "පාස්කු ඉරිදා ප්‍රහාරයට වගකිව යුතු පුද්ගලයන් සෙවීමට වඩා වැරදුන තැන් සෙවීම වැදගත්", "url": "https://www.itnnews.lk/2019/06/21/144462/", "cover_image": "https://www.itnnews.lk/wp-content/uploads/2019/06/patalee.jpg", "date_published": "2019-06-21T11:27:13+05:30", "content": "පාස්කු ඉරිදා ප්‍රහාරයට වගකිව යුතු පුද්ගලයන් සෙවීමට වඩා වැරදුන තැන් සෙවීම වැදගත් බව අමාත්‍ය පාඨලී චම්පික රණවක මහතා පවසනවා. කිරිබත්ගොඩ පැවති රට රකින රට හදන ජාතික මග හතරවන සමුළුවට එක්වෙමිනුයි අමාත්‍යවරයා මේ බව කියාසිටියේ. [ot-video type=”youtube” url=”https://youtu.be/BsWXG1u_pt4″]"},
{"title": "මාලදිවයින් ආරක්ෂක ඇමතිනී අගමැති හමුවෙයි", "url": "https://www.itnnews.lk/2020/11/28/301832/", "cover_image": "https://www.itnnews.lk/wp-content/uploads/2020/11/pm-3.jpg", "date_published": "2020-11-29T12:22:03+05:30", "content": "මාලදිවයින් ආරක්ෂක අමාත්‍යවරිය ඇතුළු දූත පිරිස අග්‍රාමාත්‍ය මහින්ද රාජපක්ෂ මහතා හමු වුණා. මාලදිවයින් ආරක්ෂක අමාත්‍ය මරියා අහමඩ් ඩිඩි මහත්මිය ඇතුළු දූත පිරිස අග්‍රාමාත්‍යවරයා හමුවූයේ විජේරාම පිහිටි අග්‍රාමාත්‍ය නිල නිවසේදීයී. සමුද්‍රීය ආරක්ෂක,  සහයෝගීතාව පිළිබද හමුවට එක්වීමට මෙරටට පැමිණි මාලදිවයින් ආරක්ෂක ප්‍රධානීන් පිරිස මෙහිදී අග්‍රාමාත්‍ය මහින්ද රාජපක්ෂ මහතා සමග කලාපීය ආරක්ෂාවට අදාළව කරුණු සාකච්ඡා කළා. මත්ද්‍රව්‍ය,  පාතාලකල්ලි  හා නීති විරෝධී ජාවාරම් මර්දනය, බන්ධනාගාර ප්‍රතිසංස්කරණ,  ත්‍රස්තවාදය හා අන්තවාදය මෙන්ම ආරක්ෂක සහයෝගීතාව සම්බන්ධයෙන් දෙරටේ සහයෝගීතාව වර්ධනය කර ගැනීමට මෙම හමුවේදී වැඩිදුරටත් අවධානය යොමු වුණා."},
{"title": "ඊයේ දිනය තුළ කොරෝනා ආසාදිතයින් 639ක් – වැඩිම පිරිස ගම්පහ දිස්ත්‍රික්කයෙන්", "url": "https://www.itnnews.lk/2020/12/31/309174/", "cover_image": "https://www.itnnews.lk/wp-content/uploads/2020/11/covid-1.jpg", "date_published": "2020-12-31T16:11:21+05:30", "content": "ඊයේ (30) දිනය තුළ මෙරටින් කොරෝනා ආසාදිතයන් 639 දෙනෙකු වාර්තා වී තිබෙනවා. ඉන් 3 දෙනෙකු විදේශිකයන් බවයි වාර්තා වන්නේ. ඊයේ හදුනාගත් කොරෝනා ආසාදිතයන් 639 දෙනා අතුරින් 190 දෙනෙකු වාර්තා වී ඇත්තේ ගම්පහ දිස්ත්‍රික්කයෙන්. කොළඹ දිස්ත්‍රික්කයෙන් 133 දෙනෙකු ද මහනුවර දිස්ත්‍රික්කයෙන් ආසාදිතයන් 89 දෙනෙකු ද ඊයේ හදුනාගත් පිරිසට ඇතුළත්. ඒ අනුව මිනුවන්ගොඩ ඇගලුම් කම්හල හා පෑලියගොඩ මත්ස්‍ය වෙළෙදපොළ කොරෝනා පොකුර 38957 ක් දක්වා ඉහළ ගියා. මේ දක්වා මෙරටින් වාර්තා වී ඇති සමස්ත කොරෝනා ආසාදිතයන් සංඛ්‍යාව 42702 ක්. ඒ අතුරින් 7880 දෙනෙකු රෝහල්ගතව ප්‍රතිකාර ලබනවා. වෛද්‍ය අධීක්‍ෂණය යටතේ පසුවන සංඛ්‍යාව 545 ක්. මේ දක්වා පූර්ණ සුවය ලැබූ කොරෝනා ආසාදිතයන් සංඛ්‍යාව 34623 ක් බවයි සෞඛ්‍ය අංශ පවසන්නේ. වැලිකන්ද හා පූනානි කෝවිඩ් විශේෂ ප්‍රතිකාර මධ්‍යස්ථානවලින් ප්‍රතිකාර ලබා පූර්ණ සුවය ලැබූ 64 දෙනෙකු අද පෙරවරුවේ නිවෙස් බලා පිටව ගියා. ඔවුන් කොළඹ,  රත්නපුර,  කෑගල්ල හා අනුරාධපුර පදිංචිකරුවන්. මේ අතර ත්‍රිවිධ හමුදාව පාලනය කරන නිරෝධායන මධ්‍යස්ථාන 76 ක් තුළ පුද්ගලයන් 5588 දෙනෙකු නිරෝධායනය වෙමින් සිටිනවා. ඊයේ දිනය තුළ මෙරට පී සී ආර් පරික්‍ෂණ 12926 ක් සිදු කළ බව ද සෞඛ්‍ය අංශ සදහන් කළා. දඹුල්ල ආර්ථික මධ්‍යස්ථානයේ සිදු කළ පී සී ආර් පරික්‍ෂණවලදී 6 දෙනෙකු හදුනා ගැනුණා. ගලේවෙල පුවක්පිටිය ප්‍රදේශයේ පදිංචි 46 හැවිරිදි පුද්ගලයෙකු ද කොරෝනා වෛරසය හේතුවෙන් ජීවිතක්‍ෂයට පත්ව ඇති බව වාර්තා වුණා. නව ආසාදිතයන් හදුනාගත් ආර්ථික මධ්‍යස්ථානයේ වෙළෙදසල් 4 ක් වසා දැමීමට පියවර ගත් බව නාගරික මහජන සෞඛ්‍ය පරික්‍ෂක ප්‍රියන්ත ද සිල්වා මහතා සදහන් කළා. දංකොටුව මූලික රෝහලේ ප්‍රතිකාර ලබන කොරෝනා ආසාදිත රෝගීන්ගේ මානසික සුවය වෙනුවෙන් සංගීතමය වැඩසටහනක් සංවිධාන කර තිබුණා. නත්තල හා අලුත් අවුරුද්ද වෙනුවෙන් එය පැවැත්වුණේ දිස්ත්‍රික් වෛද්‍ය නිලධාරී තිලක් රණසිංහ මහතා ඇතුලු කාර්ය මණ්ඩලයේ සහභාගිත්වයෙන්."},
{"title": "නෞකා ගින්නෙන් අපවිත්‍ර වූ වෙරළ පිරිසිදු කිරීමේ නාවික හමුදා මෙහෙයුම (VIDEO)", "url": "https://www.itnnews.lk/2021/06/19/343698/", "cover_image": "https://www.itnnews.lk/wp-content/uploads/2021/06/navy-2.jpg", "date_published": "2021-06-19T12:55:46+05:30", "content": "එක්ස්ප්‍රස් පර්ල් නෞකා ගින්නෙන් අපේ වෙරළ තීරයට සිදුවුණේ විශාල හානියක්. අපවිත්‍ර වුණ වෙරළ තීරය පිරිසිදු කරන්න ආරම්භ කරපු මෙහෙයුම් තවත් වේගවත් කරන්න පියවර අරන් තියෙනවා. එක්ස්ප්‍රස් පර්ල් නෞකාවේ ගින්න හේතුවෙන් බලපෑමට ලක්වූ වෙරළතීරය පිරිසිදු කිරීමේ කටයුතු  නාවික හමුදාව මේවන විට අඛණ්ඩව සිදුකරමින් පවතිනවා. එම ක්‍රියාන්විතය ආරම්භ කළේ මැයි මස 26 වනදායි. බලපෑමට ලක්වූ උස්වැටකෙයියාව සිට කැපුම්ගොඩ දක්වා කිලෝමීටර 9ක වෙරළ තීරයත්,  උස්වැටකෙයියාව සිට ඇලෙන් එගොඩ, සරක්කුව සහ කැපුන්ගොඩ යන  වෙරළ ප්‍රදේශයන් පිරිසිදු කිරීම් මේ යටතේ සිදුවනවා.  මෙහෙයුම් මගින් ඉවත ලද අපද්‍රව්‍ය ප්‍රමාණය මෙට්‍රික් ටොන් 1500කට අධිකයි. එම අපද්‍රව්‍ය මේ වන විටත් සමුද්‍රිය පරිසර ආරක්ෂණ අධිකාරිය වෙත භාරදී තිබෙනවා. මේ අතර මුහුදු ජීවින් මරණයට පත්වීම සම්බන්ධයෙන් තමන් කළ ප්‍රකාශය විකෘති කර විවිධ මාධ්‍ය මගින්  ප්‍රචාරය කරන බව රාජ්‍ය අමාත්‍ය  ආචාර්ය  නාලක ගොඩහේවා මහතා පවසනවා. [ot-video type=”youtube” url=”https://youtu.be/7ba0yqn7nnA”]"},
{"title": "ගංගා ආශ්‍රිත ජනතාව දැඩි අවධානයෙන් පසුවන්න", "url": "https://www.itnnews.lk/2024/11/25/642399/", "cover_image": "https://www.itnnews.lk/wp-content/uploads/2024/11/6-23-860x615.jpg", "date_published": "2024-11-25T16:00:54+05:30", "content": "බෙංගාල බොක්ක මුහුද ආශ්‍රිතව පැවති අඩු පීඩන කලාපය පීඩන අවපාතයක් දක්වා වර්ධනය විය හැකි අතර එහි බලපෑම මත ඊසාන දිග සහ උතුරු පළාත්වලට අද (25) රාත්‍රියේ සිට ඉදිරි දින කිහිපයේ අධික වර්ෂාපතනයක් ඇති විය හැකි බැවින් ගංගා ද්‍රෝණි 10ක ගංවතුර අවදානම තවදුරටත් ඉහළ යා හැකි බව වාරිමාර්ග අධ්‍යක්ෂ එස්.පී.සී. සුගීෂ්වර මහතා පවසනවා . ගංගා ද්‍රෝණි 10ක ගංවතුර අවදානම තවදුරටත් පවතින බැවින් ඒ ආශ්‍රිත පදිංචිකරුවන් දැඩි අවදානයෙන් සිටින ලෙසයි ඒ මහතා වැඩිදුරටත් ප්‍රකාශ කළේ . මේ සම්බන්ධයෙන් අනතුරු නිවේදන නිකුත් කර ඇතිඅතර එබැවින් එම ගංගා ද්‍රෝණිවල ගංවතුර නිම්නවල පදිංචි මහජනතාව සහ එම ප්‍රදේශ හරහා ගමන් කරන ජනතාවගෙන් මේ සම්බන්ධයෙන් දැඩි අවධානයක් යොමුකරන ලෙස වාරිමාර්ග දෙපාර්තමේන්තුව ජනතාවගෙන් ඉල්ලා සිටිනවා . උසස් පෙළ විභාගයට පෙනී සිටින දරුවන්ගේ දෙමව්පියන්ද මේ සම්බන්ධයෙන් දැඩි අවධානයෙන් පසුවන ලෙස ඒ මහතා විශේෂයෙන් සඳහන් කර තිබෙනවා ."},
{"title": "චීනයටවත් වෙනත් රටකටවත් අපේ තෙල් බෙදා හරින්න තීරණයක් නෑ – ඇමති ගම්මන්පිළ කියයි", "url": "https://www.itnnews.lk/2021/07/07/347731/", "cover_image": "https://www.itnnews.lk/wp-content/uploads/2021/07/ටදපප්බ.png", "date_published": "2021-07-08T12:15:26+05:30", "content": "චීනයේ හෝ වෙනත් විදේශීය සමාගමකට අපේ රටේ තෙල් බෙදා හැරීම භාරදීම සම්බන්ධයෙන් කිසිදු සාකච්ඡාවක් පවත්වා නැති බව උදය ගම්මන්පිල අමාත්‍යවරයා වගකීමෙන් යුතුව ප්‍රකාශයක් කළා. ඒ අද පාර්ලිමේන්තුවේදී විපක්ෂය නගපු ප්‍රශ්නවලට පිළිතුරු ලබාදෙමින්. ඒ වගේම මාධ්‍ය මර්දනය කිරීමට ආණ්ඩුවේ උත්සාහයක් තිබෙන බවට විපක්ෂය චෝදනා එල්ල කළා. ඒ චෝදනාව සම්පූර්ණයෙන්ම ප්‍රතික්ෂේප කරන බවයි බන්දුල ගුණවර්ධන අමාත්‍යවරයා මෙහිදී ප්‍රකාශ කළේ. ඒත් සමගම පාර්ලිමේන්තුවේ උණුසුම් තත්ත්වයක් ඇති වුණා. [ot-video type=”youtube” url=”https://youtu.be/d3dj0xyfU0s”]"},
{"title": "ඩයනාගේ විදෙස් ගමන් තහනම දීර්ඝ කෙරේ", "url": "https://www.itnnews.lk/2022/11/17/446238/", "cover_image": "https://www.itnnews.lk/wp-content/uploads/2022/11/ayyo.jpg", "date_published": "2022-11-18T09:29:53+05:30", "content": "ඩයනා ගමගේ රාජ්‍ය අමාත්‍යවරියට පනවා ඇති විදෙස් ගමන් තහනම ලබන 15 වනදා දක්වා දීර්ඝ කළා. කොටුව ප්‍රධාන මහේස්ත්‍රාත් නන්ද අමරසිංහ මහතායි නියෝගය ලබා දුන්නේ. රාජ්‍ය අමාත්‍ය ඩයනා ගමගේ මහත්මියට එරෙහිව ගොණුකර ඇති පැමිණිල්ල අධිකරණය හමුවේ අද කැදවනු ලැබුවා. එහිදී ඇය වෙනුවෙන් පෙනී සිටි ජනාධිපති නීතිඥ සරත් ජයමාන්න මහතා අධිකරණය හමුවේ කියා සිටියේ නඩුකරයට සම්බන්ධ නොමැති බාහිර පාර්ශ්වයක් පැමිණ තමසේවා දායිකාවට එරෙහිව විදේශ ගමන් තහනමක් ලබාගෙන ඇති බවයි. එබැවින් එම තහනම  ඉවත් කරන ලෙස ඔහු අධිකරණයෙන් ඉල්ලා සිටියා. පැමිණිල්ල වෙනුවෙන් පෙනී සිටි ජනාධිපති නීතිඥ රියැන්සි අර්සකුලරත්න මහතා හා සමගි ජනබලවේගයේ මහලේකම්වරයා වෙනුවෙන් පෙනී සිටි නීතිඥවරුන් ඊට විරෝධය පල කළා. ඉදිරිපත් වූ කරුණු සලකා බැලූ මහේස්ත්‍රාත්වරයා මෙම ඉල්ලීම පිළිබද නියෝගය ලබන 15 වනදා ප්‍රකාශයට පත් කරන බව දැනුම් දුන්නා. එතෙක් විදෙස්ගමන් තහනම දීර්ඝ කරන බවයි මහේස්ත්‍රාත්වරයා ප්‍රකාශ කළේ. ඩයනා ගමගේ මහත්මියගේ විදේශ ගමන් බලපත්‍රය, උප්පැන්න සහතිකය හා ජාතික හැදුනුම්පත ව්‍යාජ බව පවසමින් සමාජ ක්‍රියාකාරිකයකු වන ඔසල හේරත් මහතා අදාළ පැමිණිල්ල ගොණ් කර තිබෙනවා."},
{"title": "ස්ථාවර පහසුකම් සඳහා පනවා ඇති සීමාවන් ලිහිල් කරයි", "url": "https://www.itnnews.lk/2024/02/08/553135/", "cover_image": "https://www.itnnews.lk/wp-content/uploads/2024/02/11-3.jpg", "date_published": "2024-02-08T17:24:25+05:30", "content": "ස්ථාවර පහසුකම් සඳහා පනවා ඇති සීමාවන් ලිහිල් කිරීමට ශ්‍රී ලංකා මහ බැංකුව තීරණය කර තිබෙනවා. ශ්‍රී ලංකා මහ බැංකුව විසින් පසුගිය ජනවාරි 16 දින සිට බලපැවැත්වෙන පරිදි, විවෘත වෙළඳපල මෙහෙයුම් යටතේ බලපත්‍රලාභී වාණිජ බැංකු විසින් ස්ථාවර පහසුකම් භාවිතය සීමා කිරීම් හඳුන්වා දී තිබෙනවා. ඒ අනුව, නිත්‍ය තැන්පතු පහසුකම සඳහා පිවිසීම මාසයකට උපරිම වාර 05කට සීමා කර ඇති අතර ස්ථාවර ණය පහසුකම් වෙත පිවිසීම ඕනෑම දිනක, සෑම බලපත්‍රලාභී වාණිජ බැංකුවකම ව්‍යවස්ථාපිත සංචිත අවශ්‍යතාවයෙන් සියයට 90 කට සීමා කර තිබෙනවා. ශ්‍රී ලංකා මහ බැංකුව විසින් ලබා දෙන රාත්‍රී පහසුකම් මත බලපත්‍රලාභී වාණිජ බැංකු අධික ලෙස යැපීම අවම කිරීම, දේශීය මුදල් වෙළෙඳපොළ, විශේෂයෙන්ම ඇමතුම් මුදල් වෙළෙඳපොළ යළි සක්‍රිය කිරීමට සහාය වීම හා අභ්‍යන්තර නිවැරදි කිරීමේ ක්‍රියාමාර්ග හඳුන්වා දීමට බලපත්‍රලාභී වාණිජ බැංකු පෙළඹවීම යන අරමුණු ඇතිව මෙම පියවර ගෙන තිබෙනවා."},
{"title": "ගාලුමුවදොර උද්ඝෝෂණය 10 වන දිනටත්", "url": "https://www.itnnews.lk/2022/04/18/407259/", "cover_image": "https://www.itnnews.lk/wp-content/uploads/2022/04/protest.jpg", "date_published": "2022-04-18T13:56:46+05:30", "content": "ගාලුමුවදොර උද්ඝෝෂණය අද පැවැත්වෙන්නේ 10 වන දිනටයි. ගාලුමුවදොර පිටියට රැස්ව සිටින පිරිස් විවිධ සටන් පාඨ කියමින් උද්ඝෝෂණයේ නිරතව සිටිනවා. ශ්‍රවනාබාධිත පිරිසක්ද විරෝධතාවට එක්ව සිටිනවා. මේ අතර ජාතික ජනබලවේගය සංවිධාන කළ විරෝධතා පාගමන වාද්දුව නගරයෙන් අද පෙරවරුවේ ආරම්භ වුණා. ජනතා විමුක්ති පෙරමුණේ පාර්ලිමේන්තු මන්ත්‍රීවරුන් ඇතුළු පක්ෂ ක්‍රියාකාරීන් ඊට එක්ව සිටින ආකාරයයි දැකගත හැකි වුනේ."},
{"title": "කළුතර දිස්ත්‍රික්කයේ නිවාස ගැටලු විසඳීමට හැකිවූ බව නිවාස සංවර්ධන අධිකාරිය කියයි", "url": "https://www.itnnews.lk/2019/10/09/181034/", "cover_image": "https://www.itnnews.lk/wp-content/uploads/2019/10/niwasa.png", "date_published": "2019-10-09T11:55:57+05:30", "content": "2015 වසරේ සිට කළුතර දිස්ත්‍රික්කයේ පවුල් දොළොස්දහස් අටසිය විසිපහක නිවාස ගැටලු විසදීමට ජාතික නිවාස සංවර්ධන අධිකාරියට හැකිවූ බව එම දිස්ත්‍රික් කළමනාකරු අතුල බණ්ඩාර මහතා පවසනවා. [ot-video type=”youtube” url=”https://www.youtube.com/watch?v=sSVzSXni1TM&feature=youtu.be&fbclid=IwAR12tmkwavjLVqUdXC8UzIbLnnHuE818rUaaztDTAG5oxzq8mk4UaFruMXo”] ජාතික නිවාස සංවර්ධන අධිකාරිය පසුගිය වසර 4 ක කාලය තුළ සිදුකළ සේවාවන් පිළිබඳ දැනුවත් කිරීමේ කළුතර පැවති මාධ්‍ය හමුවකදීයි ඒ මහතා මේ බව කියාසිටියේ. කළුතර දිස්ත්‍රික්කයේ ප්‍රාදේශිය ලේකම් කාර්යාල 13 ක් ඔස්සේ ක්‍රියාත්මක සංවර්ධන ව්‍යාපෘති නිරීක්ෂණය කිරීමේ අවස්ථාව ද මෙහිදී මාධ්‍යවේදීන්ට උදාවුණා."},
{"title": "ඉදිරි සතිය දැඩි ලෙස තීරණාත්මකයි – ඒ සඳහා අවශ්‍ය කටයුතු සූදානම්", "url": "https://www.itnnews.lk/2020/03/26/235384/", "cover_image": "https://www.itnnews.lk/wp-content/uploads/2020/03/ramesh.jpg", "date_published": "2020-03-26T16:34:01+05:30", "content": "ඉදිරි සතිය දැඩි ලෙස තීරණාත්මක බැවින් ඒ සදහා අවශ්‍ය කටයුතු සූදානම් කර ඇති බව  අමාත්‍ය රමේෂ් පතිරණ මහතා පවසනවා. [ot-video type=”youtube” url=”https://youtu.be/S0kGTiZK8D8″]"},
{"title": "එන්ටප‍්‍රයිස් ශ්‍රී‍්‍ර ලංකා ජංගම සේවයක්", "url": "https://www.itnnews.lk/2019/02/24/102526/", "cover_image": "https://www.itnnews.lk/wp-content/uploads/2018/10/enter-prise.jpg", "date_published": "2019-02-24T12:39:49+05:30", "content": "එන්ටප‍්‍රයිස් ශ්‍රී‍්‍ර ලංකා ව්‍යාපෘතියෙන් ණය ලබාගැනීමට අපේක්ෂා කරන කණ්ඩායම් දැනුවත් කිරීමේ ජංගම සේවාවක් පැවැත්වෙනවා. මාර්තු 7 සිට 18 දක්වා මාතලේ දිස්ති‍්‍රක්කය කේන්ද්‍ර කරගනිමින් එය පැවැත්වීමටයි සැලසුම් කර ඇත්තේ. ජංගම සේවය සඳහා බැංකු, රාජ්‍ය ආයතන සහ මහජන නියෝජිතයන් එක්වනවා. ණය ලබාගැනීමේ කි‍්‍රයාවලිය සම්බන්ධයෙන් පවතින ගැටලු කඩිනමින් විසඳීමයි මෙහි අපේක්ෂාව වී තිබෙන්නේ."},
{"title": "ආබාධිත තැනැත්තන් වෙනුවෙන් අවශ්‍ය ක්‍රියාමාර්ග ගැනීමට විශේෂ පාර්ලිමේන්තු සංසදයක්", "url": "https://www.itnnews.lk/2023/09/29/519506/", "cover_image": "https://www.itnnews.lk/wp-content/uploads/2023/09/sansadaya.png", "date_published": "2023-09-29T16:06:34+05:30", "content": "මෙරට ආබාධිත සහිත තැනැත්තන් වෙනුවෙන් අවශ්‍ය ක්‍රියාමාර්ග ගැනීම සඳහා විශේෂ පාර්ලිමේන්තු සංසදයක්  පිහිටුවා තිබෙනවා. මාතර දිස්ත්‍රික් පාර්ලිමේන්තු මන්ත්‍රී ඩලස් අලහප්පෙරුම මහතා මෙම සංසදයේ සභාපතිවරයා ලෙස පත්ව සිටිනවා. සංසදයේ ලේකම්වරුන් ලෙස ගම්පහ දිස්ත්‍රික් පාර්ලිමේන්තු මන්ත්‍රී අජිත් මාන්නප්පෙරුම සහ කොළඹ දිස්ත්‍රික් පාර්ලිමේන්තු මන්ත්‍රි මධුර විතානගේ යන මහත්වරු පත්කරනු ලැබුවා. පාර්ලිමේන්තුවේ සහකාර මහලේකම් හංස අබේරත්න මහතා සංසදයේ ලේකම්වරයා ලෙස කටයුතු කරයි. පාර්ලිමේන්තු මන්ත්‍රී මහාචාර්ය චරිත හේරත් සහ විශේෂඥ වෛද්‍ය සුදර්ශනී ප්‍රනාන්දුපුල්ලේ යන මහත්ම මහත්මීන් විසින් ඩලස් අලහප්පෙරුම මහතා එම කමිටු සභාපති ධූරයට යෝජනා කරනු ලැබුවා. මෙම සංසදයේ පළමු රැස්වීමේදී ආබාධ සහිත ප්‍රජාවේ අනාගතය වෙනුවෙන් කඩිනමින් ක්‍රියාත්මක විය යුතු ක්ෂේත්‍ර කීපයක් හඳුනාගෙන තිබෙනවා. ලබන මස 4 වැනිදා බදාදා සංසදයේ මීළඟ රැස්වීම පැවැත්වීමට නියමිතය."},
{"title": "රෝගීන්ගේ රෝග ඉතිහාසය දැනගත හැකි තොරතුරු පද්ධතියක් – මන්ත්‍රී වෛදය නිහාල් අබේසිංහ", "url": "https://www.itnnews.lk/2025/03/07/670014/", "cover_image": "https://www.itnnews.lk/wp-content/uploads/2025/03/nihal-860x615.png", "date_published": "2025-03-07T08:09:49+05:30", "content": "සෞඛ්‍ය ක්ෂේත්‍රය ඩිජිටල්කරණයකර රෝගීන්ගේ රෝග ඉතිහාසය දැනගැනීම සඳහා සෞඛ්‍ය තොරතුරු පද්ධතියක් නිර්මාණය කරන බවත් ඒ සඳහා මෙවර අයවැයෙන් වැඩි මුදලක් වෙන්කර ඇතැයි පාර්ලිමේන්තු මන්ත්‍රී වෛදය නිහාල් අබේසිංහ මහතා පවසනවා. ඊයේ (06) පාර්ලිමේන්තුවේදී සෞඛ්‍ය අමාත්‍යංශයේ වැය ශීර්ෂය පිළිබඳ විවාදයට එක්වෙමින් මන්ත්‍රීවරයා මේ බව පැවසුවා. 2025 අයවැය සුවිශේෂී අයවැයක් බවත්, මෙරට සෞඛ්‍ය සේවාව පිළිබඳ අතීතයේ පැවති පෞඩත්වය යළි ප්‍රතිශ්ඨාපනය කිරීමට කටයුතු කරන බවත් පාර්ලිමේන්තු මන්ත්‍රීවරයා පැවසුවා."},
{"title": "හොර පාරෙන් ගෙනා කහ කුඩු තොගයක් හසුවෙයි", "url": "https://www.itnnews.lk/2023/07/31/504211/", "cover_image": "https://www.itnnews.lk/wp-content/uploads/2023/07/9-16.jpg", "date_published": "2023-07-31T13:03:56+05:30", "content": "තීරුබදු රහිතව මෙරටට ගෙන්වන ලද කහ කුඩු කිලෝ 375 ක් සමග එක් සැකකරුවකු අත්අඩංගුවට ගෙන තිබෙනවා. පොලිසිය පැවසුවේ එම කහ තොගයේ වටිනාකම රුපියල් 780,000 ක් පමණ වන බවයි. බස්නාහිර පළාත් බුද්ධි ඒකකයේ මීගමුව බුද්ධි නිලධාරීන්ගේ සහ ගුවන් හමුදා බුද්ධි නිලධාරීන්ගේ තොරතුරු මත මීගමුව පොලිස් ස්ථානයේ දූෂණ මර්ධන අංශයේ ස්ථානාධිපති ඇතුළු නිලධාරී කණ්ඩායමක් විසින් විසින් මෙම අත්අඩංගුවටගැනීම සිදු කර තිබෙනවා."},
{"title": "හෝමාගම කර්මාන්තපුරයේ සේවකයන්ට දැනුම්දීමක්", "url": "https://www.itnnews.lk/2024/01/08/544740/", "cover_image": "https://www.itnnews.lk/wp-content/uploads/2024/01/13-2.jpg", "date_published": "2024-01-08T15:37:51+05:30", "content": "හෝමාගම කර්මාන්ත පුරයේ සේවකයන්ට මුඛ ආවරණ පැළඳ සේවයේ නිරත වන ලෙස පොලිසිය ඉල්ලීමක් කරනවා. එම කර්මාන්ත පුරයේ මීට මාස කිහිපයකට පෙර ගිනි ගැනීමකට ලක්වු ක්ලෝරීන් නිෂ්පාදන කර්මාන්ත ශාලාවෙන් ඊයේ රාත්‍රීයේ සිට යළිත් අධික දුමාරයක් පැවතීම ඊට හේතුවයි. හෝමාගම කටුවාන කර්මාන්ත පුරයේ පිහිටි ක්ලෝරීන් නිෂ්පාදන කර්මාන්ත ශාලාව ගිනි ගැනීමකට ලක්වුණේ මීට මාස කිහිපයකට පෙරයි. ඊයේ රත්‍රීයේ සිට යළිත් එම කර්මාන්ත ශාලා භූමියෙන් අධික දුමාරයක් පැතිරෙමින් ඇති බව හෝමාගම පොලිසිය පවසනවා. ඒ හේතුවෙන් ප්‍රදේශය පුරා අධික ක්ලෝරීන් දුගදක් සහ ඇස්වල දැඩි දැවිල්ලක් ඇති වීමේ තත්ත්වයක් ද මතුව තිබෙනවා. ගිනි ගැනීමට ලක්වු කර්මාන්ත ශාලාව සම්පුර්ණයෙන්ම ඉවත් කර ඇති අතර ක්ලෝරීන් සහිත භූමියට වර්ෂාව පතිතවීමත් සමග මෙම දුමාරය හටගෙන ඇති බවටයි ආරක්ෂක අංශ සැක කරන්නේ. ගින ගැනීමේ තත්ත්වයක් ඇති වුවහොත් එය වැළැක්වීම සදහා ගිනි නිවන රථයක් සහ ජල බවුසරයක්ද කර්මාන්ත පුරය අසළ ස්ථාන ගත කර තිබෙනවා. මෙම තත්ත්වය පිළිබඳ කර්මාන්ත පුරයේ සේවකයින් දැනුවත් කර ඇති අතර ඔවුන් මුඛ ආවරණ පළඳන ලෙස ද පොලිසිය ඉල්ලීමක් කරනවා."},
{"title": "ළිඳක තිබී පුද්ගල මළ සිරුරක් හමුවෙයි", "url": "https://www.itnnews.lk/2025/03/07/670050/", "cover_image": "https://www.itnnews.lk/wp-content/uploads/2025/03/body-860x615.png", "date_published": "2025-03-07T09:02:58+05:30", "content": "ඇල්පිටිය දෙමටගහකන්ද නවඳගල ප්‍රදේශයේ ළිඳක තිබී පුද්ගල මළ සිරුරක් හමු වී තිබෙනවා. වයස අවුරුදු 42 ක් වන මෙම පුද්ගලයා අතුරුදන්ව ඇති බවට ඔහුගේ බිරිඳ පසුගිය මස 14 වනදා ඇල්පිටිය පොලීසියට පැමිණිල්ලක් කර තිබුණා. ඔහුගේ සිරුර දෙමටගහකන්ද ප්‍රදේශයේ ඉඩමක පාලු ළිඳකට දමා පස්වලින් වසා දමා තිබියදීයී සොයා ගෙන ඇත්තේ. ළිඳ පිහිටි ඉඩමේ හිමිකරුගෙන් කළ ප්‍රශ්න කිරීම්වලදී හෙළි වුණේ වනසතුන් දඩයම් කිරීමට අදිනලද විදුලි රැහනක ගැටී මෙම පුද්ගලයා මිය ගිය බවයි. ඔහුගේ සිරුර මෙසේ පාලු ළිඳකට දමා පස්වලින් වසා දැමූ බව ඉඩමේ හිමිකරු කියා සිටියා."},
{"title": "රුපියල් මිලියන 72ක කේරළ ගංජා අත්අඩංගුවට", "url": "https://www.itnnews.lk/2021/04/29/334369/", "cover_image": "https://www.itnnews.lk/wp-content/uploads/2021/04/ganja-1.jpg", "date_published": "2021-04-29T18:01:50+05:30", "content": "උතුරු මුහුදේදි රුපියල් කෝටි 7 කට අධික වටිනාකමක් සහිත කේරළ ගංජා කිලෝග්‍රෑම් 240 ක් අත්අඩංගුවට ගන්න නාවික හමුදාව සමත්වුණා. යාපනය සිල්ලාලෙයි ප්‍රදේශයට ඔබ්බෙන් වූ මුහුදු තීරයේ සිදුකළ නාවික මෙහෙයුමකදී මෙම කේරළ ගංජා තොගය සොය ගත් බව නාවික හමුදාව සදහන් කළා. මලු 7 ක බහා තිබූ එම කේරළ ගංජා තොගය කිලෝග්‍රෑම් 240 යි ග්‍රෑම් 950 ක් වනවා. එහි වටිනාකම රුපියල් මිලියන 72 කට අධික බවයි නාවික හමුදාව සදහන් කළේ. සෞඛ්‍යාරක්ෂිත ක්‍රමවේද අනුගමනය කරමින් සිදුකළ මෙම මෙහෙයුමේදී නාවික හමුදා භාරයට ගත් මෙම ගංජා තොගය ගිනි තබා විනාශ කිරීමටයි පියවර ගැණුනේ."},
{"title": "බන්ධනාගාරගත රැඳවියන්ට අවශ්‍ය පහසුකම් ලබාදීම ගැන අවධානය", "url": "https://www.itnnews.lk/2025/03/07/670016/", "cover_image": "https://www.itnnews.lk/wp-content/uploads/2025/03/harshana-860x615.png", "date_published": "2025-03-07T08:16:59+05:30", "content": "බන්ධනාගාරගතව සිටින රැඳවියන්ට අවශ්‍ය පහසුකම් ලබාදීම සම්බන්ධයෙන් ක්‍රියා කළ යුතු බවත් බන්ධනාගාරගතව සිටින පුද්ගලයෙකුට අදාළ නිලධාරීන්ගෙන් ඉල්ලීම් කර ඒ අනුව කටයුතු කරනවා හැර සමාජයේ ජීවත්වෙන වෙනත් අයට මෙන් හඬනගා ඉල්ලීම් කිරීමේ හැකියාවක් නොමැති බවත් අධිකරණ සහ ජාතික ඒ්කාබද්ධතා අමාත්‍ය නීතිඥ හර්ෂණ නානායක්කාර මහතා පවසනවා. අමාත්‍යවරයා මේ බව සඳහන් ක‍ළේ , පසුගියදා (05) පල්ලේකැලේ දුම්බර බන්ධනාගාරයේ නව ගොඩනැගිලි සංකීර්ණයේ ඉදිකිරීම් කටයුතු පිළිබඳව සොයා බැලීමේ නිරීක්ෂණ චාරිකාවකට එක්වෙමින්. එහිදී නව බන්ධනාගාර සංකීර්ණයේ ඉදිකිරීම් නිරීක්ෂණය කිරීමෙන් අනතුරුව එහි ඉදිකිරීම් කටයුතු සම්බන්ධයෙන් පවතින ගැටළු පිළිබඳව සාකච්ඡාවක් ද අමාත්‍යතුමාගේ ප්‍රධානත්වයෙන් පැවැත්වුණා. බෝගම්බර බන්ධනාගාරයේ සිටි රැඳවියන් විතැන් කිරීමේ ව්‍යාපෘතිය යටතේ එම බන්ධනාගාරයේ සිටි රැඳවියන් විතැන් කිරීමේ කටයුතු 2007 වසරේදී ආරම්භ කර ඇති අතර මේ වන විට රැඳවියන් 2500ක් පමණ පල්ලේකැලේ දුම්බර බන්ධනාගාරයේ රඳවා සිටිනවා. එම සංඛ්‍යාව රැඳවිය හැකි පිරිසට වඩා දෙගුණයක් පමණ වෙනවා. එය රැඳවියන්ට මෙන්ම බන්ධනාගාර නිලධාරීන්ටද එය විශාල ගැටළුවක් වී ඇති අතර රැඳවියන්ගේ අයිතිවාසිකම් ද ආරක්ෂා කිරීම වගකීමක් වන බැවින් නව බන්ධනාගාර ගොඩනැගිලි සංකීර්ණයේ ඉදිකිරීම් කඩිනමින් අවසන් කරන ලෙස අධිකරණ අමාත්‍යතුමා අධිකරණ අමාත්‍යාංශයේ සහ රාජ්‍ය ඉංජිනේරු සංස්ථාවේ නිලධාරීන්ට උපදෙස් ලබා දුන්නා."},
{"title": "හිටපු ජගත් මහලේකම් හාව්‍යාර් පෙරෙඩ්ස් ඩී. ක්වෙල්යා මිය යයි", "url": "https://www.itnnews.lk/2020/03/05/229256/", "cover_image": "https://www.itnnews.lk/wp-content/uploads/2020/03/Hawyar.png", "date_published": "2020-03-05T13:29:45+05:30", "content": "හිටපු ජගත් මහලේකම් හාව්‍යාර් පෙරෙඩ්ස් ඩී. ක්වෙල්යා මිය ගියා. ඔහු මිය යන විට ඔහුගේ වයස වසර 100යි. පේරු ජාතිකයෙකු වන මොහු 1980 වසරේ සිට 1988 වසර දක්වා පැවති ඉරාක ඉරාන යුද්ධය නතර කිරීම සදහා කැපී පෙනෙන මෙහෙයක් ඉටුකළා. ඔහු 1940 දී පේරු විදේශ අමාත්‍යවරයා ලෙස කටයුතු කළා. ජගත් මහලේකම්වරයා ලෙස පත්වූයේ 1981 වසරේදීයි. එමෙන්ම  2000 වසරේදී පේරු අගමැතිවරයා හා විදේශ අමාත්‍යවරයා ලෙස ද ක්වෙල්යා කටයුතු කළා."},
{"title": "ගුරු – විදුහල්පතිවරු අද සිට සති දෙකක් අකුරට වැඩ", "url": "https://www.itnnews.lk/2024/07/22/603628/", "cover_image": "https://www.itnnews.lk/wp-content/uploads/2024/07/guru-2-860x615.jpg", "date_published": "2024-07-22T08:12:15+05:30", "content": "අද (22) සිට අකුරට වැඩ කිරීමේ වෘත්තීය සමිති ක්‍රියාමාර්ගයකට එළැඹෙන බව ගුරු විදුහල්පති වෘත්තීය සමිති සන්ධාන පවසයි. ඒ, වැටුප් විෂමතා ගැටලු මුල් කර ගනිමින්. ඒ අනුව පාසල තුළ සිදු කරන බාහිර කටයුතුවලට සහයෝගය ලබා නොදීමටයි ඔවුන් තීරණය කර ඇත්තේ."},
{"title": "අයිස් මත්ද්‍රව්‍ය සමග සැකකරුවන් තුන්දෙනෙක් අත්අඩංගුවට", "url": "https://www.itnnews.lk/2024/11/06/635556/", "cover_image": "https://www.itnnews.lk/wp-content/uploads/2024/11/heroin-860x615.png", "date_published": "2024-11-06T09:19:36+05:30", "content": "රුපියල් කෝටි එකහමාරකට ආසන්න වටිනාකමින් යුත් අයිස් මත්ද්‍රව්‍ය සමග සැකකරුවන් තුන්දෙනෙකු අත්අඩංගුවට ගත් බව පොලිස් විශේෂ කාර්ය බලකාය පවසනවා. ඒ අතර කාන්තාවන් දෙදෙනෙකු ද වනවා. ලැබුණු තොරතුරක් මත වැටලීම සිදුකළේ මීගහවත්ත උඩුපිල ප්‍රදේශයේදීයි. අයිස් මත්ද්‍රව්‍ය කිලෝ එකයි ග්‍රෑම් 15ක් , ජංගම දුරකතන 4ක් , මෝටර් රථයක් සොයා ගැණුනා. සැකකරුවන් අවුරුදු 26 සහ 58 යන වයස්වල පසුවන උස්වැටකෙයියාව සහ කඩුවෙල යන ප්‍රදේශවල පදිංචිකරුවන්. වැඩිදුර විමර්ශන සඳහා ඔවුන් මීගහවත්ත පොලිස් ස්ථානයට භාරදී තිබෙනවා."},
{"title": "තැපෑල නවීකරණය කර ලාභ ලබන ආයතනයක් බවට පත්කරනවා – ඇමති නලින්ද", "url": "https://www.itnnews.lk/2025/03/06/669954/", "cover_image": "https://www.itnnews.lk/wp-content/uploads/2025/03/1-860x615.jpeg", "date_published": "2025-03-06T17:04:04+05:30", "content": "තැපෑල නවීකරණය කර ලාභ ලබන ආයතනයක් බවට පත්කරන බව සෞඛ්‍ය හා ජනමාධ්‍ය අමාත්‍ය වෛද්‍ය නලින් ජයතිස්ස මහතා පවසනවා. අද(06) පාර්ලිමේන්තුවේදී සෞඛ්‍ය හා ජනමාධ්‍ය අමාත්‍යංශයේ වැය ශීර්ෂය පිළිබඳ විවාදයට එක්වෙමින් අමාත්‍යවරයා මේ බව සඳහන් කළා. නුවරඑළිය, කොළඹ, ගාල්ල, නුවර වැනි තැපැල් කාර්යාල සංචාරක ආකර්ෂණය දිනා ගත හැකි ස්ථාන බවට පත් කරන බවයි අමාත්‍යවරයා සඳහන් කළේ. නව තැපැල් කාර්යාල 14ක් ඉදි කරන බවද අමාත්‍යවරයා පැවසුවා. මෙවර අයවැයෙන් තැපැල් ක්ෂේත්‍රය වෙනුවෙන් බිලියන 23.9ක් වෙන් කර තිබෙන බවද වැඩිදුරටත් අදහස් දක්වමින් අමාත්‍යවරයා සඳහන් කළා. තවද තැපැල් දෙපාරේතමේන්තුවේ වාහන නවීකරණය කළ යුතු බවයි අමාත්‍යවරයා සඳහන් කළේ. සංචාරක ආකර්ෂණය දිනා ගත් තැපැල් කාර්යාල දියුණු කරන බවත් ඒ මහතා සඳහන් කළා."},
{"title": "බිලියන 12 කට අධික වටිනාකමින් යුත් මත්ද්‍රව්‍ය තොගය දික්ඕවිට වරායට රැගෙන එයි (Photos)", "url": "https://www.itnnews.lk/2020/04/01/237181/", "cover_image": "https://www.itnnews.lk/wp-content/uploads/2020/04/navy.jpg", "date_published": "2020-04-02T12:01:51+05:30", "content": "නාවික හමුදාව අත්අඩංගුවට ගත් රුපියල් බිලියන 12 කට අධික වටිනාකමින් යුත් මත්ද්‍රව්‍ය තොගය දික්ඕවිට වරායට රැගෙන එනු ලැබුවා. ගාල්ලට නිරිත දිගින් මුහුදු සැතපුම් 460 ක් දුරින් වූ ගැඹුරු මුහුදේ දී අත්අඩංගුවට ගත් අයිස් මත්ද්‍රව්‍ය කිලොග්‍රෑම් 605 ක් හා කැටමයින් මත්ද්‍රව්‍ය කිලොග්‍රෑම් 579 ක් මීට ඇතුළත්. නාවික හමුදාපති වයිස් අද්මිරාල් පියල් ද සිල්වා මහතා මෙම මෙහෙයුම සිදුකළ ආකාරය මාධ්‍ය හමුවේ පැහැදිලි කළා. [ot-video type=”youtube” url=”https://youtu.be/-nDdqxeIaNo”] නාවික හමුදාව නිරීක්ෂණය කළ සැකකටයුතු බහුදින යාත්‍රාවක් පරීක්ෂා කිරීමේ දීයි මෙම මත්ද්‍රව්‍ය සොයා ගැණුනේ. පාකිස්තාන ජාතිකයින් නව දෙනෙකු ද මෙහිදී අත්අඩංගුවට ගැණුනා. මත්ද්‍රව්‍ය තොගය පොලිස් මත්ද්‍රව්‍ය කාර්යාංශය වෙත භාරදීමටයි නාවික හමුදාව කටයුතු යොදා ඇත්තේ."},
{"title": "හමුදා කුමන්ත්‍රණයෙන් පසු මියන්මාරය ඩොලර් බිලියන එකක ආයුධ ආනයනය කර ඇති බව හෙළිවෙයි", "url": "https://www.itnnews.lk/2023/05/18/484222/", "cover_image": "https://www.itnnews.lk/wp-content/uploads/2023/05/Myanmar-.jpg", "date_published": "2023-05-18T09:27:27+05:30", "content": "හමුදා කුමන්ත්‍රණයෙන් පසු මියන්මාරය ඇමෙරිකා ඩොලර් බිලියන එකක ආයුධ ආනයනය කර ඇති බව එක්සත් ජාතීන්ගේ සංවිධානය හෙළිදරව් කර තිබෙනවා. 2021 පෙබරවාරි මාසයේ බලය අල්ලා ගැනීමෙන් පසු මියන්මාර හමුදාව මෙසේ ආයුධ ගෙන්වා ඇති බව එක්සත් ජාතීන්ගේ සංවිධානයේ විශේඥයෙකු හෙළි කර තිබෙනවා. එම ආයුධ බොහෝ ප්‍රමාණයක් රුසියාව චීනය හා සිංගප්පුරුවෙන් ගෙන්වා ගෙන ඇති බවටයි චෝදනා එල්ල වන්නේ. එමෙන්ම ආයුධ නිෂ්පාදනය සඳහා අවශ්‍ය අමුද්‍රව්‍ය ද ගෙන්වා ඇති බව සඳහන්. එවැනි නැව් ගත කිරීම් 12500කට වැඩි ප්‍රමාණයක් පසුගිය වසර කිහිපය තුළ සිදුව ඇති බවයි සඳහන් වන්නේ. මේ වන විට මියන්මාර හමුදා දැඩි පාලනයක් එරට තුළ ගෙනයමින් සිටිනවා."},
{"title": "බොරැල්ල දේවස්ථානයේ බෝම්බය පිටුපස මහමොළකරුවෙක්", "url": "https://www.itnnews.lk/2022/01/14/388789/", "cover_image": "https://www.itnnews.lk/wp-content/uploads/2022/01/borella.jpg", "date_published": "2022-01-14T13:26:56+05:30", "content": "බොරැල්ල සියලු සාන්තුවරයන්ගේ දේවස්ථානයේ තිබී සොයාගත් ජීව අත්බෝම්බය පිළිබඳ සිදුකළ පරික්ෂණයන් සම්බන්ධයෙන් තමන් සෑහීමකට පත් නොවන බව අතිඋතුම් මැල්කම්  කාදිනල් රංජිත් හිමිපාණන් ඊයේ විශේෂ මාධ්‍ය හමුවක් කැඳවමින් සඳහන්  කළා. මේ අතර එම ප්‍රකාශය සම්බන්ධයෙන් අද මාධ්‍ය වෙත අදහස් දක්වමින් අමාත්‍ය සරත් වීරසේකර මහතා ප්‍රකාශ කළේ එවැනි තත්ත්වයක් වෙතොත් ඒ පිළිබඳව මාධ්‍යය ඉදිරියේ ප්‍රකාශ නිකුත් කිරීමට පෙර පොලීසිය දැනුවත් කළ යුතු බවයි. බොරැල්ල ආනන්ද රාජකරුණා මාවතේ පිහිටි සියලු ශාන්තුවරයන්ගේ දේවස්ථානයෙන් ජීව අත්බෝම්බයක් හමුවන්නේ පසුගිය 11 වනදායි. බොරැල්ල පොලිස් ස්ථානාධිපතිවරයාට ලැබුණු තොරතුරකට අනුව එය සොයා ගැණුනා. පොලිස් විශේෂ කාර්ය බළකාය එම ජීව අත්බෝම්බය එදිනම නිෂ්ක්‍රීය කළ අතර පසුව සිද්ධිය සම්බන්ධයෙන් සැකකරුවන් හතර දෙනෙකු අත්අඩංගුවට පත්වනවා.  ඉන් තුන් දෙනෙකු මේ වන විට රඳවාගෙන ප්‍රශ්න කෙරෙනවා. ඊයේ දින අධිකරණයට ඉදිරිපත් කළ ඉන්දික පෙරේරා නැමැති සැකකරු සිද්ධියේ ප්‍රධාන සැකකරු සමඟ සබඳතා පවත්වා ඇති බව පරික්ෂණවලදී හෙලි වී ඇති බව අපරාධ කොට්ඨාසයේ නිලධාරීන් දැනුම් දුන්නේ. [ot-video type=”youtube” url=”https://youtu.be/weQdOANvmAc”]"},
{"title": "නිදහස් පක්ෂය සහ ගෝඨාභය අතර අවබෝධතා ගිවිසුමට අත්සන් තබයි", "url": "https://www.itnnews.lk/2019/10/19/184386/", "cover_image": "https://www.itnnews.lk/wp-content/uploads/2019/10/SLPP-SPP.jpg", "date_published": "2019-10-19T18:23:03+05:30", "content": "ශ්‍රී ලංකා නිදහස් පක්ෂය සහ ශ්‍රී ලංකා පොදු ජන පෙරමුණේ ජනාධිපති අපේක්ෂක ගෝඨාභය රාජපක්ෂ මහතා අතර අවබෝධතා ගිවිසුමට අත්සන් තැබීම අද (19)  සිදු කෙරුණා. ගිවිසුමට අත්සන් තැබීමේ උත්සවය පැවැත්වුණේ බස්නාහිර පළාත් සෞන්දර්ය නිකේතනයේදීයි. ශ්‍රී ලංකා නිදහස් පක්ෂය වෙනුවෙන් ගිවිසුමට අත්සන් තැබුවේ එම පක්ෂයේ මහලේකම් පාර්ලිමේන්තු මන්ත්‍රි දයාසිරි ජයසේකර මහතායි. ශ්‍රී ලංකා නිදහස් පක්ෂය හා ශ්‍රි ලංකා පොදුජන පෙරමුණේ මහජන නියෝජිතයන් ඇතුළු පිරිසක් මෙම අවස්ථාවට සහභාගී වී සිටියා."},
{"title": "රාජිත පෙත්සම ඉල්ලා අස්කර ගනී", "url": "https://www.itnnews.lk/2020/06/30/260529/", "cover_image": "https://www.itnnews.lk/wp-content/uploads/2020/05/Rajitha-01.jpg", "date_published": "2020-06-30T13:34:09+05:30", "content": "හිටපු අමාත්‍ය රාජිත සේනාරත්න මහතා ඉදිරිපත් කළ ප‍්‍රතිශෝධන පෙත්සමක් නිශ්ප‍්‍රභ කිරිමට අභියාචනාධිකරණය නියම කළා. ඒ එම පෙත්සම ඔහුගේ නීතිඥවරුන් විසින් ඉල්ලා අස්කරගැනීමෙන් පසුව. ආන්දෝලනාත්මක සුදුවෑන් මාධ්‍ය සාකච්ඡා සිද්ධිය සම්බන්ධයෙන් කොළඹ මහේස්ත‍්‍රාත් අධිකරණය නියම කළ ඇපය කොළඹ මහාධිකරණය අවලංගු කිරිමෙන් පසු රාජිත සේනාරත්න මහතා කොළඹ මහේස්ත‍්‍රාත් අධිකරණය මගින් රක්ෂිත බන්ධනාගාරගත කළා. ඒ අනුව තමන්ව ඇපමත මුදාහරින ලෙසයි සේනාරත්න මහතා මෙම ප‍්‍රතිශෝධන පෙත්සමෙන් ඉල්ලා සිටියේ. හිටපු අමාත්‍යවරයා මේවනවිට ඇප මත මුදාහැර ඇති බැවින් පෙත්සම තවදුරටත් පවත්වාගෙන යාමට අපේක්ෂා නොකරන බවයි රාජිත සේනාරත්න මහතා වෙනුවෙන් පෙනී සිටි නීතිඥවරයා ඉල්ලා සිටියේ."},
{"title": "ප්‍රදේශ රැසකට සවස් කාලයේදී වැසි", "url": "https://www.itnnews.lk/2024/12/31/653074/", "cover_image": "https://www.itnnews.lk/wp-content/uploads/2024/08/wessa-860x615.jpg", "date_published": "2024-12-31T06:02:19+05:30", "content": "උතුරු, උතුරු-මැද, නැගෙනහිර සහ ඌව පළාත්වල පවතින වැසි තත්ත්වය ඉදිරි දින කිහිපයේදීත් තවදුරටත් බලාපොරොත්තු වන බව කාලගුණ විද්‍යා දෙපාර්තමේන්තුව පවසනවා. උතුරු, උතුරු-මැද, නැගෙනහිර සහ ඌව පළාත්වලත් මාතලේ දිස්ත්‍රික්කයේත් විටින් විට වැසි හෝ ගිගුරුම් සහිත වැසි ඇති විය හැකියි. නැගෙනහිර සහ ඌව පළාත්වලත් මාතලේ සහ පොළොන්නරුව දිස්ත්‍රික්කවලත් ඇතැම් ස්ථාන වලට මි.මි. 75 ට වැඩි තරමක තද වැසි ඇතිවිය හැකි බවයි කාලගුණ විද්‍යා දෙපාර්තමේන්තුව සඳහන් කරන්නේ. සෙසු ප්‍රදේශවල සවස් කාලයේදී හෝ රාත්‍රී කාලයේදී තැනින් තැන වැසි හෝ ගිගුරුම් සහිත වැසි ඇතිවේ. බස්නාහිර, සබරගමුව සහ දකුණු පළාත්වල ඇතැම් ස්ථාන වලට මි.මි. 75 ට වැඩි තරමක තද වැසි ඇතිවිය හැකියි. උතුරු, නැගෙනහිර, උතුරු-මැද සහ වයඹ පළාත්වල විටින් විට හමන පැ.කි.මී. (30-35) ක පමණ තරමක තද සුළං ඇතිවිය හැකියි. බස්නාහිර, සබරගමුව, මධ්‍යම සහ දකුණු පළාත්වල ඇතැම් ස්ථානවල උදෑසන කාලයේදී මීදුම් සහිත තත්ත්වයක් පැවතිය හැකි බව කාලගුණ විද්‍යා දෙපාර්තමේන්තුව සඳහන් කරනවා. ගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙස ජනතාවගෙන් කාරුණිකව ඉල්ලා සිටිනවා."},
{"title": "ජනපති සහ අධ්‍යාපන අමාත්‍යාංශයේ නිලධාරීන් අතර හමුවක්", "url": "https://www.itnnews.lk/2025/03/06/669934/", "cover_image": "https://www.itnnews.lk/wp-content/uploads/2025/03/eduw-860x615.png", "date_published": "2025-03-06T15:48:50+05:30", "content": "ජනාධිපති අනුර කුමාර දිසානායක මහතා සහ අධ්‍යාපන අමාත්‍යාංශයේ නිලධාරීන් අතර සාකච්ඡාවක් අද (06) ජනාධිපති කාර්යාලයේදී පැවැත්වුණා. 2025 අයවැය යෝජනා මගින් අධ්‍යාපනය වෙනුවෙන් වෙන් කරන ලද ප්‍රතිපාදන සහ එම කටයුතුවල ප්‍රගතිය පිළිබඳව මෙහිදී සාකච්ඡා කෙරුණා. එසේම අධ්‍යාපන ක්ෂේත්‍රයේ මතුව ඇති ගැටලු පිළිබඳවද අවධානය යොමු කෙරුණු අතර ඊට අදාළව සිදු කළ යුතු නව ප්‍රතිසංස්කරණ සම්බන්ධයෙන්ද සාකච්ඡා කළා. පාසල් අධ්‍යාපනය, උසස් අධ්‍යාපනය සහ වෘත්තීය අධ්‍යාපනය යන ක්ෂේත්‍රයන්හි ප්‍රවර්ධනය වෙනුවෙන් ගත යුතු ඉදිරි පියවර සම්බන්ධයෙන්ද මෙහිදී අවධානය යොමු වුණා. අග්‍රාමාත්‍ය හා අධ්‍යාපන, උසස් අධ්‍යාපන හා වෘත්තීය අධ්‍යාපන අමාත්‍ය හරිනි අමරසූරිය, අධ්‍යාපන, උසස් අධ්‍යාපන නියෝජ්‍ය අමාත්‍ය මධුර සෙනෙවිරත්න, වෘත්තීය අධ්‍යාපන නියෝජ්‍ය අමාත්‍ය නලින් හේවගේ, ජනාධිපති ලේකම් ආචාර්ය නන්දික සනත් කුමානායක, අධ්‍යාපන, උසස් අධ්‍යාපන හා වෘත්තීය අධ්‍යාපන අමාත්‍යාංශයේ ලේකම් නාලක කලුවැව, විභාග කොමසාරිස් ජනරාල් අමිත් ජයසුන්දර, ජනාධිපති ජ්‍යෙෂ්ඨ අතිරේක ලේකම් කපිල ජනක බණ්ඩාර යන මහත්වරු සහ අධ්‍යාපන ක්ෂේත්‍රයේ නිලධාරීහු පිරිසක් මෙම සාකච්ඡාවට එක්ව සිටියා."},
{"title": "වරාය නගරයේ ඉදිකිරීම් අදියර හතරක් යටතේ අරම්භ කරනවා", "url": "https://www.itnnews.lk/2019/03/28/114105/", "cover_image": "https://www.itnnews.lk/wp-content/uploads/2019/03/patalee-2.png", "date_published": "2019-03-28T16:10:30+05:30", "content": "කොළඹ වරාය නගරයේ ගොඩකිරීම් අවසන් බවත් එහි ඉදිකිරීම් අදියර හතරක් යටතේ මේ වසරේ ආරම්භ කරන බව මහනගර හා බස්නාහිර සංවර්ධන අමාත්‍ය පාඨලී චම්පික රණවක මහතා පවසයි. අමාත්‍යවරයා,අද (28) පාර්ලිමේන්තුවේ දී අයවැය කාරක සභා අවස්ථාවේ විවාදයට එක්වෙමින් මේ බව පැවසී ය.  යැයි ද අමාත්‍යවරයා පැවසී ය"},
{"title": "පෙබරවාරි මාසයේත් සංචාරකයින්ගේ පැමිණීම ඉහළට", "url": "https://www.itnnews.lk/2025/03/06/669864/", "cover_image": "https://www.itnnews.lk/wp-content/uploads/2024/11/sancharakaw-860x615.png", "date_published": "2025-03-06T14:27:11+05:30", "content": "ශ්‍රී ලංකා සංචාරක සංවර්ධන අධිකාරියේ වාර්තා අනුව 2025 පෙබරවාරි 01වනදා සිට 28 දක්වා කාලය තුළ සංචාරකයන් 240,217 ක් දිවයිනට පැමිණ ඇති බව ශ්‍රී ලංකා සංචාරක සංවර්ධන අධිකාරිය පවසනවා. එය වසරක පෙබරවාරි මාසය තුළ පැමිණ ඇති වැඩිම සංචාරකයින් සංඛ්‍යාව ලෙස වාර්තා වෙනවා. මීට පෙර පෙබරවාරි මාසයට අදාල වැඩිම සංචාරක පැමිණීම 2018 වසරේ වාර්තා වූ අතර එම සංඛ්‍යාව 235,618 ක්. ඒ් අනුව 2025 වසරේ මුල් මාස දෙකෙදීම සංචාරකයන්ගේ පැමිණීමේ වාර්තා අලුත් කර තිබීම විශේෂත්වයක් වෙනවා."},
{"title": "OnmaxDT ප්‍රධාන සැකකරු අත්අඩංගුවට", "url": "https://www.itnnews.lk/2025/02/21/666469/", "cover_image": "https://www.itnnews.lk/wp-content/uploads/2025/02/arrest-2-860x615.png", "date_published": "2025-02-21T09:16:35+05:30", "content": "ඔන්මැක්ස් ඩීටී මූල්‍ය වංචාවේ ප්‍රධාන සැකකරු ඩුබායි හිදී අත්අඩංගුවට ගෙන තිබෙනවා. අපරාධ පරීක්ෂණ දෙපාර්තමේන්තුව මගින් ඔහුව දිවයිනට රැගෙන ඇවිත් ඇති බවයි අප වාර්තාකරු සඳහන් කළේ. නීතිවිරෝධී පිරමීඩ ගණුදෙනු සිදුකිරීම සඳහා දත්ත ගබඩා පවත්වාගෙන යාම ඇතුලු චෝදනා ඔහුට එල්ල වී තිබෙනවා."},
{"title": "චීන මාධ්‍ය සමූහයේ අධ්‍යක්ෂ ජනරාල්වරයාට රුසියානු “මිත්‍රත්වයේ පදක්කම”", "url": "https://www.itnnews.lk/2021/11/20/377334/", "cover_image": "https://www.itnnews.lk/wp-content/uploads/2021/11/China-sd.jpg", "date_published": "2021-11-20T10:00:14+05:30", "content": "රුසියානු ජනාධිපති ව්ලැඩිමීර් පුටින් මහතා චීන මාධ්‍ය සමූහයේ අධ්‍යක්ෂ ජනරාල් Shen Haixiong මහතාට “මිත්‍රත්වයේ පදක්කම” පිරිනැමීමේ ජනාධිපති නියෝගයකට අත්සන් තබයි. රුසියානු රජයේ නීතිමය තොරතුරු ද්වාර අඩවිය, ජනාධිපති ව්ලැඩිමීර් පුටින් මහතා විසින් අත්සන් තබන ලද ජනාධිපති නියෝගයක් 18 වැනිදා නිකුත් කළ අතර එහි දැක්වුණේ, චීන මාධ්‍ය සමූහයේ අධ්‍යක්ෂ ජනරාල් Shen Haixiong මහතාට “මිත්‍රත්වයේ පදක්කම” පිරිනැමෙන බවයි . රුසියානු හා චීන ජනතාව අතර මිත්‍රත්වය සහ සහයෝගීතාව තහවුරු කිරීමටත්, අන්‍යෝන්‍ය අවබෝධය වැඩිදියුණු කිරීමටත් Shen Haixiong මහතා දැක්වූ විශිෂ්ට දායකත්වය අගය කිරීම සඳහා මෙම මිත්‍රත්ව පදක්කම ප්‍රදානය කරන බව ජනාධිපති නියෝගයේ සඳහන් වේ."},
{"title": "ඔට්ටුසුඩාන් උළු කර්මාන්ත ශාලාවේ පළමු අදියර හෙට ඇරඹේ", "url": "https://www.itnnews.lk/2025/03/06/669866/", "cover_image": "https://www.itnnews.lk/wp-content/uploads/2025/03/chathurangaff-860x615.png", "date_published": "2025-03-06T14:07:34+05:30", "content": "ලංකා පිඟන් සංස්ථාවට අයත් ඔට්ටුසුඩාන් උළු කර්මාන්ත ශාලාවේ පළමු අදියර හෙට (07) ආරම්භ කරන බව කර්මාන්ත සහ ව්‍යවසායකත්ව සංවර්ධන නියෝජ්‍ය අමාත්‍ය චතුරංග අබේසිංහ මහතා පවසනවා. මන්ත්‍රී අමිර්තනාදන් අඩෛක්කලනාදන් මහතා නගන ලද ප්‍රශ්නයකට පිළිතුරු දෙමින් නියෝජ්‍ය අමාත්‍යවරයා මේ බව පැවසුවා. මෙම උළුකර්මාන්තශාලාව 1990 වර්ෂයේ සිට අත් හැරදමා තිබෙනවා. පසුගිය කාලපරිච්චේදය තුළ මෙරට බොහෝ කර්මාන්තශාලා බිඳවැටී තිබූ බව නියෝජ්‍ය අමාත්‍යවරයා මෙහිදී  පෙන්වා දුන්නා. මෙම ව්‍යාපෘතිය නැවත ආරම් කිරීමට සියලු කටයුතු සූදානම් බවයි නියෝජ්‍ය අමාත්‍යවරයා වැඩිදුරටත් පැවසුවේ."},
{"title": "ශ්‍රී ලංකා නීති විද්‍යාලයට වසර 150ක්‌ සපිරීම නිමිත්තෙන් විශේෂ සමරු මුද්දරයක්", "url": "https://www.itnnews.lk/2024/03/03/559437/", "cover_image": "https://www.itnnews.lk/wp-content/uploads/2024/03/muddara.png", "date_published": "2024-03-03T09:34:51+05:30", "content": "ශ්‍රී ලංකා නීති විද්‍යාලයට වසර 150ක්‌ සපිරීම නිමිත්තෙන් විශේෂ සමරු මුද්දරයක් සහ මුල්දින කවරයක් නිකුත් කිරීම ප්‍රවාහන මහාමාර්ග හා ජනමාධ්‍ය අමාත්‍ය ආචාර්ය බන්දුල ගුණවර්ධන මහතාගේ ප්‍රධානත්වයෙන් කොළඹ අලුත්කඩේ නීති විද්‍යාල ශ්‍රවනාගාරයේදී සිදු කෙරුණා. රු.50ක වටිනාකමකින් යුතු මෙම සමරු මුද්දරය සහ මුල්දින කවරය රුවන් ඉන්ද්‍රජිත් උපසේන මහතා විසින් නිර්මාණය කර තිබෙනවා. අග විනිසුරු ජනාධිපති නීතිඥ ජයන්ත ජයසුරිය මහතා, නීතිපති ජනාධිපති නීතිඥ සංජය රාජරත්නම් මහතා, ජනමාධ්‍ය රාජ්‍ය අමාත්‍ය ශාන්ත බණ්ඩාර මහතා, ජනමාධ්‍ය අමාත්‍යාංශ ලේකම් අනුෂ පැල්පිට මහතා, නීති විද්‍යාලයේ විදුහල්පති ආචාර්ය අතුල පතිනායක මහතා, විනිසුරුවරුන්, නීති ශිෂ්‍යයන් ඇතුළු විශාල පිරිසක් මෙම අවස්ථාවට එක්ව සිටියා."},
{"title": "පෙබරවාරි මාසයේ වාර්තාගත සංචාරක පැමිණීමක්", "url": "https://www.itnnews.lk/2025/03/03/669085/", "cover_image": "https://www.itnnews.lk/wp-content/uploads/2025/03/6-860x615.jpg", "date_published": "2025-03-03T15:25:46+05:30", "content": "2025 වසරේ පෙබරවාරි මාසයේදී 232,000 ඉක්මවූ සංචාරකයන් පිරිසක් ශ්‍රී ලංකාවට පැමිණ තිබෙනවා . ශ්‍රී ලංකා සංචාරක සංවර්ධන අධිකාරිය සඳහන් කළේ 2025 පෙබරවාරි 01වනදා සිට 27වනදා දක්වා කාලය තුළ සංචාරකයන් 232,341ක් දිවයිනට පැමිණ ඇති බවයි. ඉන් වැඩිම සංචාරකයන් සංඛ්‍යාවක් ඉන්දියාවෙන් පැමිණ තිබෙන අතර එම සංඛ්‍යාව 34,006ක් . එමෙන්ම රුසියාවෙන් සංචාරකයන් 29,241ක් සහ එක්සත් රාජධානියෙන් සංචාරකයන් 24,830ක් පැමිණ තිබෙනවා . ශ්‍රී ලංකා සංචාරක සංවර්ධන අධිකාරිය සඳහන් කළේ මෙම වසරේ මුල් මාස 2 තුළ ශ්‍රී ලංකාව සංචාරකයන් 485,102ක් පැමිණ ඇති බවයි."},
{"title": "සෑම පාසලකම විශේෂ ඩෙංගු මර්දන වැඩසටහනක්", "url": "https://www.itnnews.lk/2019/08/29/169010/", "cover_image": "https://www.itnnews.lk/wp-content/uploads/2018/10/dengu-2.png", "date_published": "2019-08-29T10:14:30+05:30", "content": "සැම පාසලකම ඩෙංගු මර්දන වැඩසටහන් ක‍්‍රියාත්මක කරන බව ජාතික ඩෙංගු මර්දන ඒකකය ප‍්‍රකාශ කළා. බස්නාහිර පළාත කේන්ද්‍ර කරගනිිමින් එය සිදුවන්නේ අද (29) සහ හෙට (30). පාසල් ආරම්භ වීමට පෙර සියලු දිස්ත‍්‍රික්වල මර්දන වැඩසටහන් ක‍්‍රියාත්මක කිරිමයි අපේක්ෂාව. මේ වසරේ ගත වූ මාස කිහිපය තුළ ඩෙංගු රෝගින් හතළිස් දහසකට වැඩි පිරිසක් වාර්තා වූ බවයි විශේෂඥ වෛද්‍ය ප‍්‍රශිලා සමරවීර මහත්මිය සඳහන් කළේ."},
{"title": "කේරළ ගංජා තොගයක් සමඟ දෙදෙනෙකු අත්අඩංගුවට", "url": "https://www.itnnews.lk/2025/03/03/669067/", "cover_image": "https://www.itnnews.lk/wp-content/uploads/2025/03/2-2-860x615.jpg", "date_published": "2025-03-03T14:26:54+05:30", "content": "රුපියල් මිලියන 78 කට අධික වටිනාකමින් යුත් කේරළ ගංජා තොගයක් සමඟ පුද්ගලයින් ‍දෙදෙනෙකු යාපනය ප්‍රදේශයේ දී නාවික හමුදාව විසින් අත්අඩංගුවට ගෙන තිබෙනවා . යාපනය අනලතිව් දූපතට ඔබ්බෙන් වූ උතුරු මුහුදේ අද (03) අළුයම සිදුකළ විශේෂ සෝදිසි මෙහෙයුමකදීයි මෙම කේරළ ගංජා තොගය සොයාගෙන ඇත්තේ. එහිදී කිලෝග්‍රෑම් 197කට අධික කේරල ගංජා තොගයක් සමඟ ඩිංගි යාත්‍රාවක් නාවික හමුදා භාරයට ගෙන තිබෙනවා . නාවික හමුදා භාරයට ගත් සැකකරුවන්, කේරළ ගංජා තොගය ඉදිරි නීතිමය කටයුතු සඳහා යාපනය කරෙයිනගර් පොලිස් ස්ථානය වෙත භාරදීමට නියමිත බවයි නාවික හමුදාව පැවසුවේ"},
{"title": "ඇමරිකාවෙන් තුර්කියට අනතුරු ඇඟවීමක්", "url": "https://www.itnnews.lk/2019/10/08/180586/", "cover_image": "https://www.itnnews.lk/wp-content/uploads/2019/08/trump-3.jpg", "date_published": "2019-10-08T11:00:45+05:30", "content": "ඇමරිකා ජනාධිපති ඩොනල්ඩ් ට‍්‍රම්ප් තුර්කියට අනතුරු ඇඟවීමක් කළා. ඒ සිරියාවේ ක‍්‍රියාකාරිත්වය සම්බන්ධයෙන් මතුව ඇති කරුණු පිළිබඳව අවධානය යොමු කරමින්. කුර්දි සටන්කරුවන්ට එරෙහිව ප‍්‍රහාර එල්ල කරන බවයි තුර්කිය පවසන්නේ. කෙසේවෙතත් ඇමරිකාවේ සිරියා මෙහෙයුම් වලට කුර්දිවරුන්ගේ සහාය හිමිවුණා. ඒ අනූව ගැටළු මතුවිය හැකි බවයි ඇමරිකාව සඳහන් කළේ."},
{"title": "ලෝක ප්‍රකට සූපවේදී ගැරී මිහිගන් දිවයිනට", "url": "https://www.itnnews.lk/2023/11/28/533997/", "cover_image": "https://www.itnnews.lk/wp-content/uploads/2023/11/Gary-Mehigan.png", "date_published": "2023-11-28T08:12:51+05:30", "content": "ලෝක ප්‍රකට සූපවේදී , ඕස්ට්‍රේලියානු ජාතික ගැරී මිහිගන් ( Gary Mehigan ) මහතා ශ්‍රී ලංකාවේ සත් දින වැඩමුළු කීපයක් සදහා දිවයිනට පැමිණියේය. ලෝකයේ ප්‍රචලිත සූපවේදීන් සදහා වූ තරගාවලියක් වන ” මාස්ටර් චෙෆ් ඕස්ට්‍රේලියා ” ( Master Chef Australia ) තරගාවලියේ විනිසුරුවරයෙකු ලෙස කටයුතු කර ඇති මිහිගන් මහතා ලොව පුරා රටවල් රාශියක සංචාරය කරමින් සූපවේදය පිළිබඳ පර්යේෂණවල නියැලෙමින් අත්දැකීම් ලත් , සූපවේදය පිළිබඳ ග්‍රන්ථ රාශියක් ලියා පළ කර ඇති කර්තෘ වරයෙකි. ගැරී මිහිගන් මහතා එළඹෙන 30 සහ දෙසැම්බර් 02 දින ශ්‍රී ලාංකික සූපවේදීන් රාශියක් සමග කොළඹ සිනමන් හෝටලයේ දී ජාත්‍යන්තර රාත්‍රී ආහාර වේල් දෙකක් මෙරට ජනතාවට දැක බලා ගැනීම සදහා පිළියෙල කිරීමට නියමිතය . ඊට අමතරව 11/30 සහ 12/01 දින සිනමන් හෝටලයේ දී ශ්‍රී ලාංකික ජනතාව මුණ ගැසී සූපවේදය පිළිබඳ කරුණු සාකච්ඡා කෙරෙන අදහස් හුවමාරු කෙරෙන වැඩසටහනක ද නිරත වීමට සුදානම්. ගැරී මිහිගන් මහතා , සිය බිරිඳ කළමනාකරු සහ තවත් එක් සහායක සූපවේදියෙකු සමග ඊය‌ේ (27) දින රාත්‍රී 11.08 ට ඉන්දියාවේ බැංගලෝර් නුවර සිට ශ්‍රී ලන්කන් ගුවන් සේවයේ යූ.එල්.- 172 දරන ගුවන් යානයෙන් කටුනායක ගුවන් තොටුපොළ වෙත පැමිණ තිබූණි ."},
{"title": "උඩරට මාර්ගයේ දුම්රිය ධාවනයට බාධා", "url": "https://www.itnnews.lk/2023/06/23/494211/", "cover_image": "https://www.itnnews.lk/wp-content/uploads/2023/04/train.jpg", "date_published": "2023-06-23T10:32:06+05:30", "content": "උඩරට මාර්ගයේ දුම්රිය ධාවනයට බාධා එල්ලවී තිබෙනවා. තලවාකැලේ සහ වටගොඩ අතර දුම්රියක් පීලි පැනීම ඊට හේතුවයි. මාර්ගය ඉක්මනින් යථා තත්ත්වයට පත් කිරීමේ කටයුතු සිදු කෙරෙමින් පවතිනවා."},
{"title": "ලක්ෂ 25ක අල්ලසක්  ලබාගත් පොලිස් පරීක්ෂකට වැඩ වරදී", "url": "https://www.itnnews.lk/2025/03/06/669772/", "cover_image": "https://www.itnnews.lk/wp-content/uploads/2025/03/parissam-860x615.jpg", "date_published": "2025-03-06T10:12:03+05:30", "content": "නීති මඟින් කටයුතු නොකර සිටීමට අල්ලස් වශයෙන් රුපියල් ලක්ෂ 25ක අල්ලස් මුදලක් ඉල්ලා ලබාගත් පොලිස් පරීක්ෂකට එරෙහිව අල්ලස් හෝ දුෂණ චෝදනා විමර්ශන කොමිෂන් සභාව විසින් නඩු පවරා තිබෙනවා. කොළඹ, අලුත් හෙට්ටිවීදිය ප්‍රදේශයේ පදිංචි පුද්ගලයෙකු විසින් සිදු කරන ලද පැමිණිල්ලකට අනුවයි අල්ලස් හෝ දුෂණ චෝදනා විමර්ශන කොමිෂන් සභාව විසින් ගුවන් තොටුපල පොලිස්ථානයේ, පොලිස් පරීක්ෂකවරයෙකුට  එරෙහිව මෙලෙස නඩු පවරා ඇත්තේ. පැමිණිලිකරු සන්තකයේ තිබූ විදෙස් රටවල සිට මෙරටට රැගෙන ආ කිලෝ ග්‍රෑම් එකකට ආසන්න බරකින් යුත් කෝටි එකහමාරක් පමණ වටිනා රන් මාල 10ක් අත්අඩංගුවට ගෙන ඊට අදාළව නීති මඟින් කටයුතු නොකර සිටීම සඳහා මෙම නිලධාරියා රුපියල් ලක්ෂ 25ක අල්ලස් මුදල ලබා දී තිබුණා."},
{"title": "ගාල්ල බන්ධනාගාරයේ රැඳවියෙකු මරුට – තිදෙනෙකුට මොළේ උණ", "url": "https://www.itnnews.lk/2024/07/15/601852/", "cover_image": "https://www.itnnews.lk/wp-content/uploads/2024/07/5-10-860x615.jpg", "date_published": "2024-07-15T12:52:58+05:30", "content": "ගාල්ල බන්ධනාගාරයේ රැඳවියෙකු මොළේ උණ වැළදීමෙන් මියගොස් තිබෙනවා අදාළ රැඳවියා කරාපිටිය රෝහලේ ප්‍රතිකාර ලබමින් සිටියදී පසුගිය සෙනසුරාදා දිනයේ මියගොස් ඇති බවයි බන්ධනාගාර සෞඛ්‍ය සේවා අධ්‍යක්ෂ වෛද්‍ය හේමන්ත රණසිංහ මහතා පැවසුවේ. තවත් රැඳවියන් තිදෙනෙකුට මොළේ උණ වැළඳී ඇති අතර ඔවුන් කරාපිටිය රෝහලේ ප්‍රතිකාර ලබන බව වෛද්‍ය හේමන්ත රණසිංහ මහතා වැඩිදුරටත් ප්‍රකාශ කළා"},
{"title": "විදේශීය දුම්වැටි තොගයක් සමග දෙදෙනෙකු අත්අඩංගුවට", "url": "https://www.itnnews.lk/2025/03/06/669779/", "cover_image": "https://www.itnnews.lk/wp-content/uploads/2025/03/dum-860x615.png", "date_published": "2025-03-06T09:47:55+05:30", "content": "විදේශීය නිෂ්පාදිත දුම්වැටි තොගයක් නීතිවිරෝධි ලෙස මෙරටට රැගෙන ආ පුද්ගලයින් දෙදෙනෙකු අත්අඩංගුවට ගෙන තිබෙනවා. රුපියල් පනස්අටලක්ෂ අසූදහසක් වටිනා මෙම දුම්වැටි තොගය මොවුන් දෙදෙනා අද අළුයම රැගෙන එන අවස්ථාවේ දී කටුනායක පොලිස් මත්ද්‍රව්‍ය කාර්යාංශයේ නිලධාරීන් විසිනුයි අත්අඩංගුවට ගනු ලැබුවේ. සැකකරුවන් දෙදෙනා නිට්ටඹුව ප්‍රදේශයේ පදිංචිකරුවන්. මේ අතර සැකකාර කාන්තාවක ද සිටින බවයි අප වාර්තාකරු සඳහන් කරන්නේ. සැකකරුවන් පොලිස් ඇප මත මුදා හැර තිබෙනවා."},
{"title": "ජැක්සන් ඇන්තනීගේ අවසන් කටයුතු අද පස්වරුවේ", "url": "https://www.itnnews.lk/2023/10/12/522279/", "cover_image": "https://www.itnnews.lk/wp-content/uploads/2023/10/jaka.png", "date_published": "2023-10-12T05:32:02+05:30", "content": "ජැක්සන් ඇන්තනි මහතාගේ දේහය පිළිබඳ අවසන් කටයුතු රාගම ශුද්ධ වූ පේදුරු පාවුළු දේවස්ථානයේදී අද සවස 3ට සිදු කිරීමට නියමිතයි බොරැල්ල පෞද්ගලික මල් ශාලාවක තැන්පත් කර තිබූ දේහය කඩවත රාගම පාරේ අංක 90/A,58 නිවෙසට ඊයේ  රැගෙන ආ අතර අද දිනයේ අවසන් ගෞරවය සඳහා එහි තැන්පත් කර තිබෙනවා. ඔහුගේ දේහයට අවසන් ගෞරව දැක්වීම සඳහා ලක්ෂ සංඛ්‍යාත ජනකායක් පෙරේදා සහ ඊයේ දිනවල පැමිණි අතර කලාකරුවන්, දේශපාලනඥයන්, ආගමික නායකයන් ඇතුළු රසික රසිකාවියෝ ඒ අතර වනවා. මිය යන විට 65 වැනි වියෙහි පසු වූ ඒ මහතා අනුරාධපුර තලාව පාරේ මොරගොඩදී අනතුරකට ලක්ව අවුරුද්දකුත් මාස දෙකක කාලයක් (මාස 14ක්) කොළඹ ජාතික රෝහලේ ප්‍රතිකාර ලබමින් සිටියදීයි මෙසේ මිය ගියේ. අනුරාධපුර තලාවේ මොරගොඩ ප්‍රදේශයේදී ඔහු සහ තවත් දෙදෙනකු ගමන් ගත් කැබ් රථය වන අලියකුගේ ගැටී 2022 වසරේ ජුලි 22 වැනිදා අනතුරට ලක්ව ප්‍රතිකාර සඳහා අනුරාධපුර රෝහලට ඇතුළත් කෙරිණි. වැඩිදුර ප්‍රතිකාර සඳහා ජැක්සන් ඇන්තනි මහතා ගුවනින් කොළඹ ජාතික රෝහලට ගෙන එනු ලැබූ අතර ඉන් අනතුරුව මාස 14ක කාලයක් එහි දැඩි සත්කාර ඒකකයේ ඒ මහතා ප්‍රතිකාර ලැබීය."},
{"title": "ලංකාවේ නගර සැලසුම් ගැන සාකච්ඡාවක්", "url": "https://www.itnnews.lk/2025/03/05/669657/", "cover_image": "https://www.itnnews.lk/wp-content/uploads/2025/03/rata-860x615.jpg", "date_published": "2025-03-05T17:30:45+05:30", "content": "සාම්ප්‍රදායික ඉදිකිරීම්වලින් ඔබ්බට ගිය විධිමත් නගර සැලසුම් තුළින් ශ්‍රී ලංකාව ආකර්ෂණීය සංචාරක ගමනාන්තයක් බවට පත් කළ හැකි බව ජනාධිපති  අනුර කුමාර දිසානායක මහතා පවසනවා. ජනාධිපති අනුර කුමාර දිසානායක මහතා මේ බව සඳහන් කර සිටියේ ජාතික භෞතික සැලසුම් දෙපාර්තමේන්තුවේ නිලධාරීන් සමඟ ජනාධිපති කාර්යාලයේදී අද (05) පැවැති සාකච්ඡාවට එක් වෙමින් . ජනාධිපති මාධ්‍ය අංශය නිවේදනය කළේ නගර සංවර්ධන සැලසුම් ක්‍රියාත්මක කිරීමේදී ශ්‍රී ලාංකේය අනන්‍යතාව පිළිඹිබු වන අයුරින් එම සැලසුම් සකස් කරන ලෙස ජනාධිපතිවරයා මෙහිදී නිලධාරීන්ට උපදෙස් දුන් බවයි. නගර පමණක් නොව ගමද සංවර්ධනය කර ග්‍රාමීය ආර්ථිකය කේන්ද්‍ර කර ගනිමින් රටේ ආර්ථිකය ඉහළ නැංවීම සඳහා වූ රජයේ වැඩපිළිවෙළ පිළිබඳව මෙහිදී දීර්ඝ ලෙස සාකච්ඡා කෙරුණු අතර එම සංවර්ධන ක්‍රියාවලියේදී ග්‍රාමීය සංස්කෘතිය හා ජන ජීවිතයේ අනන්‍යතා සුරක්ෂිත කිරීමේ වැදගත්කමද ජනාධිපතිවරයා මෙහිදී අවධාරණය කර තිබෙනවා. කම්කරු අමාත්‍ය හා ආර්ථික සංවර්ධන නියෝජ්‍ය අමාත්‍ය ආචාර්ය අනිල් ජයන්ත ප්‍රනාන්දු, ජනාධිපති ලේකම් ආචාර්ය නන්දික සනත් කුමානායක, මුදල් අමාත්‍යාංශයේ ලේකම් මහින්ද සිරිවර්ධන, ජනාධිපති ජ්‍යෙෂ්ඨ අතිරේක ලේකම් රසල් අපොන්සු, නාගරික සංවර්ධන ඉදිකිරීම් සහ නිවාස අමාත්‍යාංශයේ ලේකම් රංජිත් ආරියරත්න යන මහත්වරුන්ද, ජාතික භෞතික සැලසුම් දෙපාර්තමේන්තුවේ අධ්‍යක්ෂ ජනරාල් ඩබ්ලිව්.ආර්. රුචිර විතාන මහතා ඇතුළු ජාතික භෞතික සැලසුම් දෙපාර්තමේන්තුවේ නිලධාරීන් පිරිසක් මෙම අවස්ථාවට එක්ව සිටියා."},
{"title": "යුනෙස්කෝ රටවල සංස්කෘතික අමාත්‍යවරුන් අතර සාකච්ඡාවට අගමැති එක්වෙයි", "url": "https://www.itnnews.lk/2020/04/23/242141/", "cover_image": "https://www.itnnews.lk/wp-content/uploads/2020/04/mahinda-rajapaksha.jpg", "date_published": "2020-04-24T12:28:26+05:30", "content": "කොවිඩ් 19 වෛරසය හමුවේ සංස්කෘතික ක්ෂේත්‍රයට සිදුවන බලපෑම අවම කර ගැනීම සම්බන්ධයෙන් යුනෙස්කෝ සංවිධානයට සම්බන්ධ රටවල සංස්කෘතික අමාත්‍යවරුන් අතර සාකච්ඡාවක් අන්තර්ජාලය ඔස්සේ පැවැත්වුණා. ශ්‍රී ලංකාව නියෝජනය කරමින් අග්‍රාමාත්‍ය මහින්ද රාජපක්‍ෂ මහතා ඊට එක්වුණා. කොවිඩ් 19 වෛරසයෙන් සංස්කෘතික ක්ෂේත්‍රයට සිදුවන බලපෑම අවම කිරීම සඳහා යොදා ගන්නා උපාය මාර්ග පිළිබඳ කලාපීය මට්ටමින් ගනු ලබන තීරණ පිළිබඳ මෙහිදී සාකච්ඡා කෙරුණා. අග්‍රාමාත්‍ය මහින්ද රාජපක්‍ෂ මහතා කියාසිටියේ කොවිඩ් 19 වසංගතය හේතුවෙන් සංස්කෘතික අංශයේ සහාය අපේක්‍ෂා කරන බවයි. සංස්කෘතික සංචාරක කටයුතු , නිර්මානාත්මක කර්මාන්ත , විවේකාශ්‍රිත කර්මාන්ත ආදියෙන් ජීවනෝපාය සකස් කර ගන්නා දහස් ගණනක ජනතාවක් රට තුළ වෙසෙනවා. මෙරට සංස්කෘතික හා ස්වභාවික උරුම සංචාරක ක්ෂේත්‍ර සඳහා ජාතික අයවැය තුළින් ආධාර අවශ්‍ය වන බව ද රාජපක්‍ෂ මහතා පෙන්වා දුන්නා. [ot-video type=”youtube” url=”https://youtu.be/ENDCAGen0UQ”]"},
{"title": "පිටකොටුව වේල්ලවීදියේ ප්ලාස්ටික් හා ඇලුමිනියම් භාණ්ඩ අලෙවි කරන ගොඩනැගිල්ලක ගින්නක්", "url": "https://www.itnnews.lk/2021/08/07/355245/", "cover_image": "https://www.itnnews.lk/wp-content/uploads/2021/08/fire.jpg", "date_published": "2021-08-07T15:59:09+05:30", "content": "පිටකොටුව වේල්ලවීදිය ප්‍රදේශයේ ප්ලාස්ටික් හා ඇලුමිනියම් භාණ්ඩ අලෙවි කරන ගොඩනැගිල්ලක හටගත් ගින්න මේ වනවිට පාලනය කර තිබෙනවා. ගින්න පැතිර යාම පාලනය කිරීම සදහා කොළඹ මහනගර සභාවේ ගුවන් හමුදාවේ,  නාවික හමුදාවේ හා වරාය අධිකාරියේ ගිනි නිවන ඒකකවල රථ 15කට අධික සංඛ්‍යාවක් යෙදවීමටයි පියවර ගෙන ඇත්තේ. ගබඩා සංකීර්ණයේ ඉහළ මහල් දෙකක් ගින්නෙන් සම්පූර්ණයෙන්ම විනාශ වී තිබෙනවා. ගින්න හට ගැනීමට තුඩු දුන් හේතු මෙතෙක් වාර්තා වී නොමැති අතර වේල්ල වීදිය පොලිසිය වැඩිදුර පරික්ෂණ සිදුකරනවා."},
{"title": "මිද්දෙණිය ත්‍රිත්ව ඝාතනයේ වෙඩික්කරු අත්අඩංගුවට", "url": "https://www.itnnews.lk/2025/03/05/669659/", "cover_image": "https://www.itnnews.lk/wp-content/uploads/2025/03/1-4-860x615.jpg", "date_published": "2025-03-05T17:22:24+05:30", "content": "පසුගියදා මිද්දෙණිය ප්‍රදේශයේ සිදු වූ ත්‍රිත්ව ඝාතනයට සම්බන්ධ වෙඩික්කරු අත්අඩංගුවට ගෙන තිබෙනවා. මෙම වෙඩි තැබීමෙන් වීරකැටිය, මීගස් ආර ප්‍රදේශයේ පදිංචිව සිටි අරුණ විදානගමගේ සහ ඔහුගේ 08 හැවිරිදි දියණිය සහ ඔහුගේ 09හැවිරිදි පුතු ජීවිතක්ෂයට පත්වුණා. ඔහු තම දරුවන් තිදෙනාද සමග යතුරු පැදියෙන් රාත්‍රී ආහාරය රැගෙන ඒම සඳහා වීරකැටිය මිද්දෙණිය මාර්ගයේ ගල්පොත්තයාය ප්‍රදේශයේ පිහිටි වෙළෙඳ සැලකට ගොස් තිබුණ බවයි වාර්තා වුණේ . රාත්‍රී ආහාරය සූදානම් කරන තුරු ඔහු සිය වැඩිමහල් දරුවා එම ස්ථානයේ නවතා අවුරුදු හයක් වයසැති දියණිය සහ අවුරුදු 9ක් වයසැති පුතා සමඟ යතුරු පැදියෙන් වෙනත් වෙළෙඳ සැලකට ගොස් තිබෙනවා . ඔහු සහ දරුවන් දෙදෙනා මෙම වෙඩි ප්‍රහාරයට ලක්ව තිබුණේ එම වෙළෙඳ සැලට ගොස් යළි එමින් සිටි අතරවාරයේදීයි. වීරකැටිය මිද්දෙණිය මාර්ගයේ ගල්පොත්තයාය 9 කණුව අසළදී මෙම වෙඩි තැබීම සිදුව තිබුණා. පොලිසිය පැවසුවේ යතුරු පැදියකින් පැමිණි දෙදෙනෙක් T56 වර්ගයේ ගිනි අවියකින් වෙඩි තබා පළා ගොස් තිබූ බවයි. වෙඩි වැදීමෙන් 39 හැවිරිදි අරුණ විදානගමගේ නැමැත්තා එම ස්ථානයේදීම මිය ගොස් තිබුණා . අවුරුදු 6ක් වයසැති ඔහුගේ දියණිය ද මෙම වෙඩි වැදීමෙන් බරපතල තුවාල ලැබූ අතර, ඇය තංගල්ල මූලික රෝහලට ඇතුළත් කිරීමෙන් අනතුරුව මිය ගොස් තිබුණා . පිරිමි දරුවා ගාල්ල ජාතික රෝහලේ ප්‍රතිකාර ලබමින් සිටියදී ජීවිතක්ෂයට පත්වුණ බවයි වාර්තා වුණේ . මෙම අපරාධය සම්බන්ධයෙන් මේ වන විට සැකකරුවන් 08 දෙනෙකු අත්අඩංගුවට ගෙන තිබෙනවා."},
{"title": "දෙවැනි කෝවිඩ් එන්නත 100%ක් සාර්ථක බව රුසියාව කියයි", "url": "https://www.itnnews.lk/2021/01/20/314277/", "cover_image": "https://www.itnnews.lk/wp-content/uploads/2021/01/Russia-1.png", "date_published": "2021-01-20T09:56:26+05:30", "content": "තමන් නිෂ්පාදනය කළ දෙවැනි කෝවිඩ් එන්නත 100%ක් සාර්ථක බව රුසියාව පවසනවා. සායනික පරික්ෂණවලින් පසු මෙය තහවුරු වූ බවයි රුසියා බලධාරීන් සඳහන් කළා. එපි බැක් කොරෝනා නම් මෙම රුසියා කෝවිඩ් එන්නත පසුගිය වසරේ නොවැම්බර් මස සිට ජනතාවට ලබා දෙමින් අත්හදා බැලීම් සිදු කෙරුණා. ලබන මාසයේදී  එන්නත එළිදැක්වීමට නියමිතයි. සයිබීරියාවේ වෙක්ටර් ආයතනයයි එන්නත නිෂ්පාදනය කර ඇත්තේ. මීට පෙර නිෂ්පාදනය කෙරුණු ස්පුට්නික් වී එන්නත ද 92%ක සාර්ථකත්වයක් පෙන්නුම කළ  බව රුසියා බලධාරීන් සඳහන් කළා. එම එන්නත ඉන්දියාව , ඊජිප්තුව , වෙනිසියුලාව ඇතුළු රටවල් රැසකට මේ වන විටත් යවා තිබෙනවා."},
{"title": "රායි සුළි කුණාටුවෙන් පිලිපීනයේ ජීවිතක්ෂයට පත් සංඛ්‍යාව 75 දක්වා ඉහළට", "url": "https://www.itnnews.lk/2021/12/19/383655/", "cover_image": "https://www.itnnews.lk/wp-content/uploads/2021/12/Philippines.jpg", "date_published": "2021-12-19T16:46:35+05:30", "content": "පිලිපීනයට බලපෑ රායි සුළි කුණාටුව හේතුවෙන් ජීවිතක්ෂයට පත් සංඛ්‍යාව 75 දක්වා ඉහළ ගොස් තිබෙනවා. රායි සුළි කුණාටුව හේතුවෙන් පිලිපීනයේ ලක්ෂ තුනක පමණ පිරිසක් අවතැන් භාවයට පත්ව ඇති බවයි වාර්තා වන්නේ. පැයට කිලෝමීටර 195 ක පමණ වේගයෙන් හමා ගිය රායි සුළි කුණාටුවෙන් දේපොළ හානි රැසක් සිදුව තිබෙනවා. ඇතැම් ප්‍රදේශවල ගමනාගමනය හා විදුලි බලය සම්පූර්ණයෙන්ම ඇණහිට ඇති බවද සඳහන්. සිදුව ඇති ජීවිත හානි තවදුරටත් ඉහළ යා හැකි අතර දේපොළ හානිවල වටිනාකම නිශ්චිතව ප්‍රකාශ කළ නොහැකි බවයි එරට ආපදා කලමනාකරණ මධ්‍යස්ථානය නිවේදනය කරන්නේ. සහන කටයුතු සඳහා හමුදා සෙබළුන් , වෙරළාරක්ෂක භටයින් හා ගිනි නිවන භටයින්ගෙන් සමන්විත දහස් ගණනක කණ්ඩායමක් යොදවා තිබෙනවා."},
{"title": "අතහැර දැමූ ඇමෙරිකා ගුවන් කඳවුරු සිරියා සහන මෙහෙයුම් සඳහා යොදා ගැනීමට තීරණය කෙරේ", "url": "https://www.itnnews.lk/2019/11/16/192818/", "cover_image": "https://www.itnnews.lk/wp-content/uploads/2019/11/fdsa-1.jpg", "date_published": "2019-11-16T11:47:25+05:30", "content": "උතුරු දිග සිරියාවේ ඇමෙරිකා හමුදා ඉවත් කර ගත් හමුදා කදවුරුවලට රුසියා ප්‍රහාරක යානා ගොඩබස්වා තිබෙනවා. සිරියාවේ ඇලෙප්පෝ නගරයේ තුර්කි දේශසීමාව ආසන්නයේයි මෙම කදවුර පිහිටා තිබෙන්නේ. උතුරු දිග සිරියාවේ සිටින ඇමෙරිකා හමුදා භටයින් ඉවත් කර ගැනීමට ජනාධිපති ඩොනල්ඩ් ට්‍රම්ප් පසුගියදා පියවර ගත්තා. ඉන් අනතුරුවයි තුර්කි හමුදා කුර්දි සටන්කරුවන්ට එරෙහිව මෙහෙයුම් ආරම්භ කළේ. රුසියා ආරක්ෂක අමාත්‍යාංශය මේ පිළිබදව අදහස් දක්වමින් කියා සිටියේ අතහැර දැමූ ඇමෙරිකා ගුවන් කදවුරු සිරියා සහන මෙහෙයුම් සදහා යොදා ගැනීමට කටයුතු කරන බවයි."},
{"title": "අධ්‍යාපන පරිවර්තනයක් සඳහා ‘අධ්‍යාපන කවුන්සිලයක්’ – අගමැති හරිනි කියයි", "url": "https://www.itnnews.lk/2025/03/05/669629/", "cover_image": "https://www.itnnews.lk/wp-content/uploads/2025/03/hhhh-860x615.jpg", "date_published": "2025-03-05T16:36:34+05:30", "content": "ආචාර්ය සී.ඩබ්.ඩබ්. කන්නන්ගර මැතිතුමා සිදු කළ අධ්‍යාපන ප්‍රතිසංස්කරණය වැනි ම නව අධ්‍යාපන ප්‍රතිසංස්කරණයකට අපේ රටේ අධ්‍යාපනය රැගෙන යන්නට වත්මන් ආණ්ඩුව සුදානම් බව අග්‍රාමාත්‍ය හරිනි අමරසූරිය මහත්මිය පවසනවා. අග්‍රාමාත්‍යතුමිය මේ බව සඳහන් කළේ 2009 වසරේ අධ්‍යාපන පරිපාලනයට එකතු වූ නිලධාරීන් පළමු ශ්‍රේණියේ සිය විශේෂ ශ්‍රේණිය දක්වා උසස් කිරීමට අදාළ ව පැවති ධාරිතා සංවර්ධන වැඩසටහනක් අමතමින්. මෙම පද්ධතිය තුළ අවුලක් පවතින බවත්, කොතනින් හෝ එය නිවැරැදි විය යුතු බවත් පෙන්වා දෙන අග්‍රාමාත්‍යතුමිය  පද්ධතිය පරිවර්තනයකට රැගෙන යන්නට නම් අප තුළ ද පරිවර්තනයක් සිදු විය යුතු බව පෙන්වා දුන්නා. ඒ සඳහා අධ්‍යාපන කවුන්සිලය අපි නිර්මාණය කර ගත යුතු බවයි එතුමිය වැඩිදුරටත් සඳහන් කළේ. මෙම අවස්ථාව සඳහා අධ්‍යාපන අමාත්‍යාංශයේ අතිරේක ලේකම් අධ්‍යාපන සේවා කේ.කේ.පී ආරියසිංහමහතා ඇතුළු පිරිසක් ද සහභාගී වී සිටියා."},
{"title": "ප්‍රදේශ කිහිපයකට වැසි", "url": "https://www.itnnews.lk/2023/07/21/501367/", "cover_image": "https://www.itnnews.lk/wp-content/uploads/2023/07/rain.png", "date_published": "2023-07-21T05:48:27+05:30", "content": "බස්නාහිර, සබරගමුව සහ වයඹ පළාත්වලත් මහනුවර, නුවරඑළිය, ගාල්ල සහ මාතර දිස්ත්‍රික්කවලත් වැසි වාර කිහිපයක් ඇති විය හැකි බව කාලගුණ විද්‍යා දෙපාර්තමේන්තුව පවසයි. දිවයිනේ සෙසු ප්‍රදේශවල ප්‍රධාන වශයෙන් වැසි රහිත කාලගුණ තත්ත්වයක් පවතිනවා. මධ්‍යම කඳුකරයේ බටහිර බෑවුම් ප්‍රදේශවලත්, උතුරු, උතුරු-මැද සහ වයඹ පළාත්වලත්, මොණරාගල, හම්බන්තොට සහ ත්‍රිකුණාමලය දිස්ත්‍රික්කවලත් විටින් විට හමන පැ.කි.මී. (40-50) ක පමණ තද සුළං ඇතිවිය හැකි බව කාලගුණ විද්‍යා දෙපාර්තමේන්තුව පවසයි."},
{"title": "පිළිගත් දේශපාලන පක්ෂ 3ක් පුංචි ඡන්දයට ඇප තැන්පත් කරයි", "url": "https://www.itnnews.lk/2025/03/05/669598/", "cover_image": "https://www.itnnews.lk/wp-content/uploads/2025/03/saba-1-860x615.jpg", "date_published": "2025-03-05T16:31:57+05:30", "content": "පළාත් පාලන ඡන්ද විමසීම සඳහා මේ වනවිට පිළිගත් දේශපාලන පක්ෂ 3කින් ඇප මුදල් තැන්පත් කර තිබෙන බව මැතිවරණ කොමිෂන් සභාව පවසනවා. එම කොමිෂන් සභාව පවසන්නේ, මේ අතර ස්වාධීන කණ්ඩායම් 19 ක් ද ඇප තැන්පත් කර ඇති බවයි. මහනුවර, කොළඹ, ගම්පහ, රත්නපුර හා අම්පාර යන දිස්ත්‍රික්ක වෙනුවෙන් මෙලෙස ඇප තැන්පත් කර තිබෙනවා. අදාල ඡන්ද විමසීම සඳහා ඇප මුදල් භාරගැනීම පසුගිය (03) වැනිදා ආරම්භ වුණා. ඇප මුදල් තැන්පතු භාරගැනීම ලබන (19) වැනිදා අවසන් වීමට නියමිතයි. නමුත්, ලබන 8 , 9 , 13 , 15 සහ 16 යන දිනවලදී ඇප මුදල් භාරගැනීම සිදු නොකරන බව මැතිවරණ කොමිසම නිවේදනය කළා."},
{"title": "පාර්ලිමේන්තුව ලබන 21 සහ 22 පමණක් රැස්වේ", "url": "https://www.itnnews.lk/2021/09/20/363869/", "cover_image": "https://www.itnnews.lk/wp-content/uploads/2021/01/parliment-1.jpg", "date_published": "2021-09-20T15:29:30+05:30", "content": "පාරිභෝගික කටයුතු පිළිබඳ අධිකාරිය සංශෝධන පනත් කෙටුම්පත දෙවැනිවර කියැවීමේ විවාදය ලබන 22 වැනිදා පැවැත්වීමට ගරු කථානායක මහින්ද යාපා අබේවර්ධන මහතාගේ ප්‍රධානත්වයෙන් පසුගිය දා පැවති පාර්ලිමේන්තු කටයුතු පිළිබඳ කාරක සභාවේදී තීරණය වූ බව පාර්ලිමේන්තුවේ මහලේකම් ධම්මික දසනායක මහතා ප‍්‍රකාශ කළා. පවතින කොවිඩ් 19 වසංගත තත්ත්වය සැලකිල්ලට ගනිමින් ලබන සතියේ පාර්ලිමේන්තු රැස්වීම් සැප්තැම්බර් 21 සහ 22 දෙදින පමණක් පැවැත්වීමට මෙහිදී තීරණය වූ බව ද මහලේකම්වරයා පැවසීය. මේ අනුව ලබන 21 වන අගහරුවාදා දින පෙ.ව 10.00 ට පාර්ලිමේන්තුව රැස්වන අතර පෙ.ව 11.00 දක්වා කාලය මන්ත්‍රීවරුන්ගේ වාචික පිළිතුරු අපේක්ෂා කරන ප්‍රශ්න සදහා වෙන් කර තිබෙනවා. පෙ.ව 11.00 සිට ප.ව 4.30 දක්වා සුරාබදු ආඥා පනත යටතේ නිවේදනයක්, වරාය සහ ගුවන්තොටුපළ සංවර්ධන බදු පනත යටතේ නියෝග 05 ක්, විශේෂ වෙළද භාණ්ඩ බදු පනත යටතේ නියෝග 06ක්, විදේශ විනිමය පනත යටතේ නියෝග ත්‍රිත්වයක්, විදේශ විනිමය පනත යටතේ නියමයක් සහ ආනයන සහ අපනයන පනත යටතේ රෙගුලාසි විවාදයට ගෙන අනුමත කරගැනීමට නියමිතය. ඉන්අනතුරුව ප.ව 4.30 සිට ප.ව 4.50 දක්වා සභාව කල්තබන අවස්ථාවේ ප්‍රශ්න සඳහා කාලය වෙන්කොට ඇති අතර ප.ව 4.50 සිට 5.30 දක්වා ආණ්ඩු පක්ෂය ගෙන එන යෝජනාව අනුව සභාව කල් තබන අවස්ථාවේ විවාදය පැවැත්වීමට නියමිතයි. සැප්තැම්බර් 22 වන බදාදා දින පාරිභෝගික කටයුතු පිළිබඳ අධිකාරිය පනත් කෙටුම්පත සහ වන සත්ව සහ වෘක්ෂලතා ආරක්ෂක ආඥා පනත යටතේ නියෝග විවාදයට ගැනීමෙන් අනතුරුව සම්මත කරගැනීමට නියමිතයි. ඉන් අනතුරුව ප.ව 4.30 සිට ප.ව 4.50 දක්වා සභාව කල්තබන අවස්ථාවේ ප්‍රශ්න සඳහා කාලය වෙන්කොට ඇති අතර ප.ව 4.50 සිට 5.30 දක්වා විපක්ෂය ගෙන එන යෝජනාව අනුව සභාව කල් තබන අවස්ථාවේ විවාදය පැවැත්වීමට නියමිතයි. තවද මීට ප්‍රථම සැප්තැම්බර් 27 වන සඳුදා සම්පූර්ණ දිනය වාචික පිළිතුරු අපේක්ෂා කරන ප්‍රශ්න සඳහා වෙන් කර තිබූ නමුත් පවතින කොවිඩ් තත්ත්වය හේතුවෙන් එම ප්‍රශ්න සඳහා විශේෂ පාර්ලිමේන්තු රැස්වීම් දිනයක් ලෙස ඔක්තෝබර් 04 වන සඳුදා දින වෙන් කිරීමට ද මෙහිදී තීරණය වූ බව මහලේකම්වරයා වැඩිදුරටත් ප‍්‍රකාශ කළා."},
{"title": "නතාෂා ගේ ඇප අයදුම්පතට කොටුව මහේස්ත්‍රාත් අත්සන් තබයි", "url": "https://www.itnnews.lk/2023/07/06/497878/", "cover_image": "https://www.itnnews.lk/wp-content/uploads/2023/07/2-3.jpg", "date_published": "2023-07-06T16:31:12+05:30", "content": "නතාෂා එදිරිසූරිය අත්අඩංගුවට ගැනීම සම්බන්ධයෙන් පැවැත්වූ මාධ්‍ය හමුවකදී ප්‍රකාශ වූ අදහස් තුළින් අධිකරණයට අපහාසයක් සිදුවී දැයි රහස් පොලීසිය සිදු කරන විමර්ශන අත්හිටුවන ලෙස ඉල්ලා ගොණු කළ පෙත්සමක් කොළඹ මහාධිකරණය විසින් ඉවත දමනු ලැබුවා. මේ අතර කොළඹ මහාධිකරණය මගින් ඊයේ ඇප නියම වූ නතාෂා එදිරිසූරියගේ ඇප අයදුම්පතට කොටුව මහේස්ත්‍රාත් තිළිණ ගමගේ මහතා ද අද (06) අත්සන් තැබුවා. අනතුරුව ඇප කොන්දේසි සම්පූර්ණ කළ ඇය අධිකරණයෙන් පිටත්ව ගියා. බුදුදහමට අපහාස කිරීමේ චෝදනාවට අත්අඩංගුවට ගෙන රක්ෂිත බන්ධනාගාර ගතකර සිටි නාතාෂා එදිරිසූරිය ඇප මත නිදහස් කරන ලෙස කොළඹ මහාධිකරණ විනිසුරුවරයා ඊයේ නියෝග කළා. කොටුව මහේස්ත්‍රාත් අධිකරණය මගින් නියම කර තිබුණේ ඇය ලබන 19 වනදා දක්වා රක්ෂිත බන්ධනාගාර ගත කරන ලෙසයි. මහාධිකරණ තීන්දුවත් සමඟ ඇප ලැබූ ඇය අධිකරණයෙන් පිටව ගියා. මේ අතර නතාෂා එදිරිසූරිය අත්අඩංගුවට ගැනීම සම්බන්ධයෙන් පැවති මාධ්‍ය හමුවකදී අධිකරණයට අපහාසයක් සිදු වූ බවට රහස් පොලීසිය විමර්ශන සිදු කරනවා. ඒ කොටුව මහේස්ත්‍රාත්වරයාගේ නියෝගයකට අනුවයි. මෙම විමර්ශන අත්හිටුවීමේ අතුරු නියෝගයක් නිකුත් කරන ලෙස මාධ්‍යවේදී තරිඳු ජයවර්ධන කළ ඉල්ලීමක් කොළඹ මහාධිකරණය ප්‍රතික්ෂේප කළා"},
{"title": "ධනුෂ්කට දැමූ චෝදනා හතරෙන් තුනක්ම ඉල්ලා අස්කර ගනී", "url": "https://www.itnnews.lk/2023/05/18/484322/", "cover_image": "https://www.itnnews.lk/wp-content/uploads/2023/02/danushaka.jpg", "date_published": "2023-05-18T11:39:21+05:30", "content": "ඕස්ට්‍රේලියාවේදී කාන්තාවකට ලිංගික අතවර සිදු කිරීම සම්බන්ධයෙන් චෝදනා එල්ල වී සිටින ශ්‍රී ලංකා ක්‍රිකට් ක්‍රීඩක ධනුෂ්ක ගුණතිලකට එල්ල වී ඇති චෝදනා තුනක් ඉල්ලා අස්කරගෙන තිබෙනවා. ඒ එරට නීතිපතිවරයා විසින්. 32 හැවිරිදි ධනුෂ්ක ගුණතිලක පසුගිය වසරේ නොවැම්බර් 05 වනදා රාත්‍රියේදී සිඩ්නි නුවර සීබීඩී හෝටලයේදී අත්අඩංගුවට ගෙන තිබුණේ නොවැම්බර් 2 වනදා ඕස්ට්‍රේලියා ජාතික කාන්තාවකට ලිංගික අතවර සිදු කළ බවට වන පැමිණිල්ලකට අදාළවයි. අවසරයකින් තොරව ලිංගිකව එක්වීම ඇතුළු චෝදනා 04 ක් ඔහුට එල්ල වී තිබුණා. ටින්ඩර් නැමැති ජංගම දුරකතන යෙදුමක් හරහා අදාළ කාන්තාව ඔහුට මුණගැසී තිබෙනවා. කෙසේ වෙතත් ඇය එල්ල කරන චෝදනා තුනක් ඔප්පු කළ නොහැකිවීම හේතුවෙන් එරට නීතිපතිවරයා එම චෝදනා ඉල්ලා අස්කරගෙන ඇති බවයි ඕස්ට්‍රේලියා මාධ්‍ය වාර්තා කරන්නේ. ඩවුනින් අධිකරණයේ විභාග වන නඩුවේදී ධනුෂ්ක ගුණතිලකට මීට පෙර ඇප ලබාදීමට කටයුතු කර තිබුණා. ඒ කොන්දේසි කිහිපයකට යටත්වයි. එනම් ජංගම දුරකතනය භාවිත කිරීමට අවස්ථාව ලබාදී ඇති අතර ටින්ඩර් ඇතුළු ඩේටින් ඇප්ස් භාවිත කිරීම තහනම් වීම , ෆේස්බුක්, ඉන්ස්ටර්ග්‍රෑම් හා වට්ස්ඇප් භාවිත කළ හැකි වුවද ඒවා ලිංගික කටයුතු වෙනුවෙන් යොදා නොගැනිමට වගබලා ගැනීම මෙන්ම දිනපතා පොලීසියට වාර්තා කිරීම හා ඔහුගේ විදෙස් ගමන් බලපත්‍රය පොලිසිය භාරයේ රදවාගැනීම යන කොන්දේසි ඔහුට පනවා තිබෙනවා. එමෙන්ම ඩොලර් ලක්ෂ 2 ක ඇපකරයකට යටත්වයි ඔහුව නිදහස් කර ඇත්තේ. මේ අතර අනෙක් චෝදනාව පිළිබඳ නඩු විභාගය ජුලි මස 13 වනදා යළි කැදවීමට නියෝග කර තිබෙනවා."},
{"title": "ලාෆ්ස් ගෑස් මිල ගැන දැනුම්දීමක්", "url": "https://www.itnnews.lk/2025/02/28/668467/", "cover_image": "https://www.itnnews.lk/wp-content/uploads/2025/02/8-18-860x615.jpg", "date_published": "2025-02-28T17:27:10+05:30", "content": "මාර්තු මාසය සඳහා ලාෆ්ස් ගෑස් මිලේ සංශෝධනයක් සිදුනොකරන බව එම සමාගම දැනුම් දී තිබෙනවා . එම සමාගමේ අධ්‍යක්ෂ ආචාර්ය නිරෝෂන් ජේ. පීරිස් මහතායි මේ බව සඳහන් කළේ. ඒ අනුව මේ වනවිට කිලෝග්‍රෑම් 12.5ක ලාෆ්ස් ගෘහස්ථ ගෑස් සිලින්ඩරයක් රුපියල් 3,680කට අලෙවි කෙරෙනවා ."},
{"title": "පෘථිවිය මත ජීවය බිහිවීම ගැන කියන කතාව", "url": "https://www.itnnews.lk/2024/07/29/605824/", "cover_image": "https://www.itnnews.lk/wp-content/uploads/2024/07/19-7-860x615.jpg", "date_published": "2024-07-29T17:41:36+05:30", "content": "පෘථිවිය මත ජීවය බිහිවීම සිතුවාට වඩා බොහෝ පැරණි විය හැකි බව විද්‍යාඥයින් පවසනවා. පෘථිවියේ සංකීර්ණ ජීවය සිතුවාට වඩා වසර බිලියන 1.5 කට පෙර ආරම්භ වන්නට ඇතැයි විද්‍යාඥයින් පෙන්වා දෙනවා. ඒ පිලිබඳ සනාථ කිරීමට නව සාක්ෂි සොයාගෙන ඇති බවයි ඔවුන් පවසන්නේ. ගැබොන්හි සේවය කරන විද්‍යාඥයින් කණ්ඩායම පවසන්නේ මීට වසර බිලියන 2.1 කට පෙර සත්ව ජීවීන් සඳහා හිතකර පාරිසරික තත්ත්වයන් පෙන්වන සාක්ෂි පාෂාණ තුළ තිබී සොයාගත් බවයි. නමුත් ඔවුන් පවසන්නේ මෙම ජීවීන් අභ්‍යන්තර මුහුදකට සීමා වූ බවයි. ගෝලීය වශයෙන් එම ජීවීන් ව්‍යාප්ත නොවූ බවත් අවසානයේ දී මිය ගිය බවත් ඔවුන් පෙන්වා දෙනවා. මේ අදහස් සාම්ප්‍රදායික චින්තනයෙන් විශාල බැහැරවීමක් වන අතර සියලුම විද්‍යාඥයින් ඊට එකඟ නොවනු ඇති. බොහෝ විශේෂඥයින් විශ්වාස කරන්නේ සත්ව ජීවය ආරම්භ වූයේ අදින් වසර මිලියන 635 කට පමණ පෙර බවයි."},
{"title": "දසුන් ශානකට ඩොලර් 10,000ක දඩයක්", "url": "https://www.itnnews.lk/2025/02/20/666188/", "cover_image": "https://www.itnnews.lk/wp-content/uploads/2025/02/dubai-860x615.jpg", "date_published": "2025-02-20T11:51:34+05:30", "content": "දේශීය අන්තර් සමාජ ක්‍රිකට් තරගාවලියක් අතරතුර නිසි අවසරයකින් තොරව ඩුබාහි ලීග් තරගාවලියක් සඳහා සහභාගීවීම හේතුවෙන් ශ්‍රී ලංකා ක්‍රිකට් ක්‍රීඩක දසුන් ශානකට විනය ක්‍රියාමාර්ග ගෙන තිබෙනවා. ශ්‍රී ලංකා ක්‍රිකට් නිවේදනය කළේ, ඒ අනුව ඔහුට අමෙරිකානු ඩොලර් 10,000ක දඩයක් ද පැනවීමට කටයුතු කර ඇති බවයි. දසුන් ඩුබායි රාජ්‍යයට ගොස් ඇත්තේ ආබාධයකට ප්‍රතිකාර ගැනීමට බව පවසමින්."},
{"title": "සත් මසක දරු ගැබ දරාගෙන ක්‍රීඩිකාවක් ඔලිම්පික් තරඟ බිමට ආ මව", "url": "https://www.itnnews.lk/2024/07/30/606076/", "cover_image": "https://www.itnnews.lk/wp-content/uploads/2024/07/9-15-860x615.jpg", "date_published": "2024-07-30T16:30:55+05:30", "content": "ඊජිප්තු ක්‍රීඩිකා නාඩා හෆීස් කාන්තා ෆෙන්සිං ඉසව්ව සඳහා සත් මසක දරු ගැබක් සහිතව තරඟ වැදී තිබෙනවා. එහෙත් ඇය අවසන් 16 දෙනාගේ වටයේදී පරාජයට පත්වුණා. 26 හැවිරිදි නාඩා මෙවර ඔලිම්පික් උළෙලට සහභාගී වූයේ තුන්වැනි වරටයි. ඇය සිය ඉන්ස්ටර්ග්‍රෑම් පිටුවේ සටහනක් තබමින් ප්‍රකාශ කර ඇත්තේ තරඟ වේදිකාව තුළ ක්‍රීඩකයන් දෙදෙනෙකු දක්නට ලැබුණ ද සැබැවින්ම එහි තුන් දෙනෙකු සිටින බවයි.ඒ තම කුසේ සිටින සත් මස බිළිඳිය සමඟයි."},
{"title": "සංගාට ගිලිහුණු මාස්ටර්ස් ජය", "url": "https://www.itnnews.lk/2025/02/23/667074/", "cover_image": "https://www.itnnews.lk/wp-content/uploads/2025/02/sao-860x615.jpg", "date_published": "2025-02-23T13:39:02+05:30", "content": "ඉන්ටර්නැෂනල් මාස්ටර් ලීග් ක්‍රිකට් තරගාවලියේ පළමු තරගයේදීම ශ්‍රී ලංකාව හමුවේ ලකුණු 4 ක තියුණු ජයක් හිමිකර ගැනීමට ඉන්දීය මාස්ටර්ස් කණ්ඩායම ඊයේ සමත්වුණා. මුම්බායිහි පටෙල් ක්‍රීඩාංගනයේ පැවති තරගයේ කාසියේ වාසිය දිනූ ශ්‍රී ලංකා මාස්ටර්ස් කණ්ඩායම ප්‍රථමයෙන් පන්දුවට පහරදීම සඳහා  ඉන්දීය මාස්ටර්ස් කණ්ඩායමට ආරාධනා කළා. ඒ අනුව ඉන්දීය ආරම්භක පිතිකරුවන් ලෙස අම්බතී රයිදු සහ නායක සචින් ටෙන්ඩුල්කාර් පිටියට පිවිසි අතර රයිදු ලකුණු 5ක් ලබා සිටියදී දැවී ගියා. සචින් ටෙන්ඩුල්කාර් දැවී ගියේ ලකුණු 10ක් ලබා සිටියදීයි. ඉන්දීය ඉණිමේ වැඩිම ලකුණු ලාභියා වූ ස්ටුවට් බිනී ලකුණු 68ක් රැස්කළේ පන්දු 31කට මුහුණ දෙමින්. ඊට හයේ පහර 7ක් සහ හතරේ පහර තුනක් ඇතුළත්. යුවරාජ් සිං නොදැවී ලකුණු 31ක් රැස්කළා. යූසුෆ් පතාන් නොදැවී ලකුණු 56ක් රැස්කළේ පන්දු 22ට පමණක් මුහුණ දෙමින්. ඒ අනුව ඉන්දීය මාස්ටර්ස් කණ්ඩායම සිය පන්දුවාර 20 අවසානයේ දී කඩුලු 4ක් පමණක් දැවී ලකුණු 222ක් රැස්කළා. පන්දු යැවීමේදී සුරංග ලක්මාල් කඩුලු 2ක් බිඳ හෙලුවා. පිළිතුරු ඉණිම ක්‍රීඩා කිරීම සදහා ශ්‍රී ලංකා මාස්ටර්ස් කණ්ඩායමේ ආරම්භක පිතිකරුවන් ලෙස පිටියට පිවිසියේ උපුල් තරංග සහ නායක කුමාර සංගක්කාරයි. උපුල් තරංග ලකුණු 10ක් ලබා සිටියදී දැවී ගියා. අනතුරුව පිටියට පිවිසි ලහිරු තිරිමාන්න ලබාගත්තේ ලකුණු 24ක් පමණයි. කලකට පසු යළි ක්‍රිකට් පිටියට පිවිසි කුමාර සංගක්කාර විශිෂ්ට නායකත්වයේ ඉණිමක් ක්‍රීඩා කරමින් පන්දු 30ක් තුළ ලකුණු 51ක් රැස්කළා. ඊයේ එක් හයේ පහරක් සහ හතරේ පහර 8ක් ඇතුළත්. අනතුරුව පිටියේ එක්වූ ජීවන් මෙන්ඩිස් සහ අසේල ගුණරත්න ශ්‍රී ලංකා ඉණිම ජයග්‍රහණය කරා යාමට මහත් වෙහෙසක් දැරුවේ වේගවත් ඉණිම් ක්‍රීඩා කරමින්. ජීවන් මෙන්ඩිස් ලකුණු 42ට දැවී ගිය අතර ඒ සඳහා ඔහු වැයකළේ පන්දු 17ක් පමණයි. කෙසේ වෙතත් අවසන් පන්දු දෙකට ලකුණු 6ක් ලබාගැනීමට තිබුණ ද අසේල ගුණරත්නගේ දැවීයාමත් සමග එම ඉලක්කය ශ්‍රී ලංකා කණ්ඩායමෙන් ගිලිහී ගියා. ඒ අනුව ශ්‍රී ලංකා කණ්ඩායම පරාජයට පත් කරමින් ඉන්දීය කණ්ඩායම ලකුණු 4ක තියුණු ජයක් හිමිකර ගැනීමට සමත්වුණා."},
{"title": "අනාගත පරපුරට දැකගන්න කහවිල්ගොඩ විහාරයේ සිතුවම් සංරක්ෂණය කරයි", "url": "https://www.itnnews.lk/2024/07/29/605716/", "cover_image": "https://www.itnnews.lk/wp-content/uploads/2024/07/3-21-860x615.jpg", "date_published": "2024-07-29T12:31:08+05:30", "content": "මාතර, කහවිල්ගොඩ විහාරයේ සංරක්ෂණය කරන ලද මහනුවර යුගයේ සිතුවම් මහජනතාවට නැරඹීම සදහා විවෘත කිරීම පසුගිය (27) සිදු කෙරුණා. ඒ බුද්ධශාසන, ආගමික හා සංස්කෘතික කටයුතු අමාත්‍ය විදුර වික්‍රමනායක මහතාගේ උපදේශකත්වය පරිදි මධ්‍යම සංස්කෘතික අරමුදල අධ්‍යක්ෂ ජනරාල් මහාචාර්ය ගාමිණි රණසිංහ මහතාගේ අධීක්ෂණය යටතේ අමාත්‍යාංශ අතිරේක ලේකම් නිශාන්ති ජයසිංහ මහත්මියගේ ප්‍රධානත්වයෙන් මෙහි සංරක්ෂණ කටයුතු මධ්‍යම සංස්කෘතික අරමුදලේ මාතර ව්‍යාපෘතිය මඟින් සිදු කර තිබෙනවා. මධ්‍යම සංස්කෘතික අරමුදල අතිරේක අධ්‍යක්ෂ ජනරාල් ආචාර්ය චන්දිම බෝගහවත්ත මහතා, පුරාවිද්‍යා නිලධාරීහු, මධ්‍යම සංස්කෘතික අරමුදල නිලධාරීන් ඇතුළු පිරිසක් මෙම අවස්ථාවට එක්ව සිටියා."},
{"title": "මාස්ටර් ලීග් ක්‍රිකට් තරගාවලිය අද ඇරඹේ", "url": "https://www.itnnews.lk/2025/02/22/666931/", "cover_image": "https://www.itnnews.lk/wp-content/uploads/2025/02/Master-League-860x615.jpg", "date_published": "2025-02-22T16:17:50+05:30", "content": "2025 ඉන්ටර්නැෂනල් මාස්ටර්ස් ලීග් 20යි 20 ක්‍රිකට් තරඟාවලිය අද (22) ඉන්දියාවේ දී ආරම්භ වනවා. රටවල් හයක හිටපු සුපිරි ක්‍රීඩකයින් එක්වන මෙම තරඟාවලිය ලබන මාර්තු මස 16 වනදා දක්වා පැවැත්වෙන අතර ඊට තරඟ 15ක් ඇතුළත්. ශ්‍රී ලංකාව, ඉන්දියාව, ඕස්ට්‍රේලියාව, දකුණු අප්‍රිකාව, බටහිර ඉන්දීය කොදෙව් සහ එංගලන්තය යන රවල් නියෝජනය කරමින් කණ්ඩායම් මෙවර ඉන්ටර්නැෂනල් මාස්ටර්ස් ලීග් 20-20 තරගාවලිය සඳහා සහභාගීවනවා. තරඟාවලිය ආරම්භ කරමින් අද (22) ශ්‍රී ලංකාව සහ ඉන්දියාව මුම්බායිහිදී තරග වැදීමට නියමිතයි. ශ්‍රී ලංකා කණ්ඩායමට නායකත්වය කුමාර් සංගක්කාර විසින් ලබාදෙන අතර ඉන්දීය කණ්ඩායම සචින් ටෙන්ඩුල්කාර් විසින් මෙහෙයවනු ලබනවා."},
{"title": "ඉන්දියාවට කඩුළු හයක ජයක්", "url": "https://www.itnnews.lk/2025/02/24/667299/", "cover_image": "https://www.itnnews.lk/wp-content/uploads/2025/02/koli-860x615.jpg", "date_published": "2025-02-24T11:20:18+05:30", "content": "ශූරයන්ගේ කුසලාන ක්‍රිකට් තරගාවලියේ ඉන්දියාව සහ පාකිස්ථානය අතර පැවති තරගය කඩුළු 6කින් ජය ගැනීමට ඉන්දීය කණ්ඩායම ඊයේ (23) සමත්වුණා. තරගයේ ප්‍රථමයෙන් පන්දුවට පහර දුන් පාකිස්ථාන කණ්ඩායම පන්දුවාර 49 පන්දු 4 කදී සියලු දෙනා දැවී ලබා ගත්තේ ලකුණු 241ක් පමණයි. ඉනිමේ වැඩිම ලකුණු ලාභියා වූ සවුඩ් ෂකීල් ලකුණු 62ක් රැස් කළා. මෙහොමඩ් රිස්වාන් ලකුණු 46යි. පන්දු යැවීමේදී කුල්දීප් යාදෙව් කඩුළු 03ක් බිද හෙළුවා. පිළිතුරු ඉනිම ක්‍රීඩා කළ ඉන්දීය කණ්ඩායම පන්දුවාර 42යි පන්දු 3කදී කඩුළු 4ක් පමණක් දැවී ලකුණු 244ක් රැස් කරමින් තරගය ජය ගැනීමට සමත්වුණා. විශිෂ්ඨ ඉනිමක් ක්‍රීඩා කළ විරාත් කෝලි නොදැවී ශතකයක් රැස් කිරීමට සමත්වුණා. තරගයේ වීරයා විරාත් කෝලි. තරගාවලියේ බංග්ලාදේශය හා නවසීලන්තය අතර තරගය අද (24) පැවැත්වීමට නියමිතයි. මේ අතර නවසීලන්ත සංචාරයක් සඳහා එක්වන ශ්‍රි ලංකා කාන්තා ක්‍රිකට් කණ්ඩායම පසුගියදා දිවයිනෙන් පිටවත්ව ගියා. ඒ  ශ්‍රිලංකා ක්‍රිකට් ආයතනයේ පැවති ආගමික වතාවත්වලින් අනතුරුවයි. මෙවර තරගාවලිය සඳහා ශ්‍රී ලංකා සංචිතයේ නායකත්වය චමරි අතපත්තුට හිමිවී ඇති අතර හර්ෂිතා සමරවික්‍රම,  විෂ්මි ගුණරත්න,  නිලක්ෂි ද සිල්වා, කවීෂා දිල්හාරි, අනුෂ්කා සංජීවනී ඇතුළු ක්‍රීඩිකාවන් 16 දෙනෙකු මේ සඳහා ඇතුළුත් කර තිබෙනවා."},
{"title": "උද්ධමනය පහළට", "url": "https://www.itnnews.lk/2025/02/21/666676/", "cover_image": "https://www.itnnews.lk/wp-content/uploads/2025/02/6-17-860x615.jpg", "date_published": "2025-02-21T15:57:11+05:30", "content": "ජනලේඛන සහ සංඛ්‍යාලේඛන දෙපාර්තමේන්තුව අද (21 දින 2025 ජනවාරි මාසය සඳහා කොළඹ පාරිභෝගික මිල දර්ශකය (කො.පා.මි.ද.) සහ කොළඹ නාගරික ප්‍රජාවගේ පාරිභෝගික උද්ධමන අනුපාතය ප්‍රකාශයට පත් කර තිබෙනවා ඒ අනුව 2024 දෙසැම්බර් මාසයේ දී -2.0% ක් ලෙස වාර්තා වූ මෙරට උද්ධමනය 2025 ජනවාරි මාසය සඳහා -4.0% ක් දක්වා අඩු වී තිබෙන බව සඳහන් . 2024 දෙසැම්බර් මාසයේ දී -1.0% ක් ලෙස වාර්තා වූ ආහාර කාණ්ඩයේ ලක්‍ෂ්‍යමය උද්ධමනය 2025 ජනවාරි මාසයේ දී -2.5% ක් දක්වා අඩු වී තිබෙනවා . එමෙන්ම, 2024 දෙසැම්බර් මාසයේ දී -2.9% ක් වූ ආහාර නොවන කාණ්ඩයේ ලක්‍ෂ්‍යමය උද්ධමනය 2025 ජනවාරි මාසයේ දී -5.2% ක් දක්වා අඩු වී ඇති බවයි වාර්තාවල සඳහන් වන්නේ ."},
{"title": "ඉහළ ගිය කොටස් වෙළඳපොළ", "url": "https://www.itnnews.lk/2025/02/21/666685/", "cover_image": "https://www.itnnews.lk/wp-content/uploads/2025/02/8-12-860x615.jpg", "date_published": "2025-02-21T16:21:17+05:30", "content": "කොළඹ කොටස් වෙළෙඳපොළේ (CSE) සියලු කොටස් මිල දර්ශකය ඒකක අද (21) දිනයේ 30.34කින් ඉහළගොස් තිබෙනවා. ප්‍රතිශතාත්මක ලෙස එය0.18 %ක ඉහළ යාමක්. මෙම ඉහළ යාමෙන් පසු ඒකක 16889.31 කින් අවසන් වූ අතර පිරිවැටුම සටහන් වූයේ රුපියල් බිලියන 3.5 ක් ලෙසයි."},
{"title": "පාකිස්ථානයට බෝම්බ ප්‍රහාරයක්", "url": "https://www.itnnews.lk/2025/03/05/669532/", "cover_image": "https://www.itnnews.lk/wp-content/uploads/2025/03/pakisa-860x615.jpg", "date_published": "2025-03-05T10:48:47+05:30", "content": "පාකිස්ථානයේ වයඹදිග මායිම් පළාතේ කයිබර් පක්තුන්ක්වාහි ආරක්ෂක කඳවුරකට බෝම්බ ප්‍රහාරයක් එල්ල වී තිබෙන බව විදෙස් මාධ්‍ය වාර්තා කරනවා. ඉන් පුද්ගලයන් 12දෙනෙක් පමණ මියගොස් ඇති බව විදෙස් මාධ්‍ය වාර්තා කළා. එමෙන්ම එම ප්‍රහාරයෙන් තවත් පුද්ගලයන් 30දෙනෙක් තුවාල ලබා තිබෙන බවයි එරට මාධ්‍ය වාර්තා කරන්නේ. පාකිස්ථාන තලේබාන් සංවිධානයට අනුබද්ධ ජයිෂ් අල්-ෆර්සාන් නම් කණ්ඩායම මෙම ප්‍රහාරයේ වගකීම භාරගෙන ඇති බවයි වාර්තා වන්නේ."},
{"title": "අද ඩොලරයේ අගය", "url": "https://www.itnnews.lk/2025/02/21/666690/", "cover_image": "https://www.itnnews.lk/wp-content/uploads/2025/02/9-860x615.jpg", "date_published": "2025-02-21T16:23:08+05:30", "content": "ශ්‍රී ලංකා මහ බැංකුව විසින් අද (21) දින නිකුත් කරන ලද දෛනික විනිමය අනුපාතික සටහනට අනුව ඩොලරයේ අගයෙහි සුළු වෙනසක් සිදුව තිබෙනවා. ඒ අනුව ඩොලරයේ ගැනුම් මිල රු. 291.7722ක් ලෙසයි සටහන්ව ඇත්තේ. එමෙන්ම එහි විකුණුම් මිල රු. 300.3068ක් ලෙස වාර්තා වී තිබෙනවා."},
{"title": "14 වැනි චීන ජාතික මහජන කොංග්‍රසයේ තුන්වැනි සැසිවාරය ඇරඹේ", "url": "https://www.itnnews.lk/2025/03/05/669487/", "cover_image": "https://www.itnnews.lk/wp-content/uploads/2025/03/china-860x615.png", "date_published": "2025-03-05T09:26:33+05:30", "content": "චීන ජාතික මහජන කොංග්‍රසයේ වාර්ෂික සැසිවාරය අද (05) ආරම්භ වුණේ බෙයිජිං හි මහජන මහා ශාලාවේදී. සමස්ත චීනයේ,සියලුම ජනවර්ගයන්ට අයත් විවිධ ක්ෂේත්‍රවල ජාතික මහජන කොංග්‍රස් නියෝජිතයන් 3,000කට ආසන්න පිරිසක් ඊට එක්ව සිටියා. ජාතික මහජන කොංග්‍රසය චීන රාජ්‍ය පාලනයේ ඉහළම ආයතනයයි. වසර පහක ධුර කාලයක් පවතින ජාතික මහජන කොංග්‍රසය සෑම වසරකම සිය පූර්ණ සැසිය පවත්වනවා. මෙවර සැසිවාරයේ දී ද චීන අග්‍රාමාත්‍ය ලී චන්ග් මහතා 2025 රාජ්‍ය කාර්ය වාර්තාව ඉදිරිපත් කළා. එම වාර්තාවට අනුව, 2024 වසරේ චීනයේ ආර්ථික ධාරිතාව ස්ථාවර ව ව්‍යාප්ත වී තිබෙනවා. දළ දේශීය නිෂ්පාදිත වටිනාකම යුවාන් ට්‍රිලියන 134.9 දක්වා වැඩි වී ඇති අතර ආර්ථික වර්ධන අනුපාතය සියයට 5ක් බවයි ප්‍රකාශ වුණේ. එය ලොව ප්‍රධාන ආර්ථිකයන් අතරින් ප්‍රමුඛ වීම විශේෂත්වයක්. චීන ආර්ථික වර්ධනය ගෝලීය ආර්ථිකයට වන දායකත්වය සියයට 30ක මට්ටමක අඛණ්ඩව පවත්වා ගෙන යාමට හැකිව ඇති බව ද සදහන් වුණා. ඒකාබද්ධ ජාතික වෙළඳපොළක් ගොඩනැගීම, ව්‍යවස්ථාපිත විශ්‍රාම යාමේ වයස ක්‍රමයෙන් ඉහළ නැංවීම ඇතුළු ප්‍රධාන ප්‍රතිසංස්කරණ පියවර මෙවර හඳුන්වා දී ඇති බවයි වාර්තා වන්නේ. ඊට අමතරව චීනය නිෂ්පාදන කර්මාන්තයේ විදේශ ආයෝජන ප්‍රවේශය සඳහා ඇති සියලුම සීමාවන් ඉවත් කර තිබෙනවා. “එක් තීරයක් එක් මාවතක්” වැඩපිළිවෙළ ඒකාබද්ධව ගොඩනැගීමේ දී වෙළෙඳ ආයෝජන සහයෝගීතා වැඩි කිරීමටද චීනය මේ වසරේ අපේක්ෂා කරනවා. 2025 වසරේ  චීනයේ දළ දේශීය නිෂ්පාදිතය 5% ක වර්ධනයක් අපේක්ෂා කරන බව චීන රාජ්‍ය කාර්ය වාර්තාවේ සඳහන් වුණා. එමෙන්ම නාගරික ප්‍රදේශයේ සමීක්ෂණයට ලක් විරැකියා අනුපාතය 5.5% ක මට්ටමේ පවත්වා ගැනීම, නව නාගරික රැකියා අවස්ථා මිලියන 12කට වැඩි ප්‍රමාණයක් නිර්මාණය කිරීමට අපේක්ෂිත බව ද වාර්තා වනවා."},
{"title": "ට්‍රම්ප්ගේ ගාසා සැලැස්ම වෙනුවට අරාබි නායකයින්ගෙන් විකල්ප සැලැස්මක්", "url": "https://www.itnnews.lk/2025/03/05/669479/", "cover_image": "https://www.itnnews.lk/wp-content/uploads/2025/03/arabi-860x615.png", "date_published": "2025-03-05T09:56:19+05:30", "content": "ඇමරිකා ජනපති ට්‍රම්ප්ගේ ගාසා සැලැස්ම වෙනුවට අරාබි නායකයින් ඩොලර් බිලියන 53 ක විකල්ප සැලැස්මක් අනුමත කර තිබෙනවා. ගාසාව අත්පත් කර ගැනීම හා මිලියන දෙකකට අධික පලස්තීනුවන් වෙනත් තැනක පදිංචි කිරීම ඇතුලත් ජනාධිපති ඩොනල්ඩ් ට්‍රම්ප්ගේ අදහසට ප්‍රතිවිරුද්ධව මෙය ඉදිරිපත් කර තිබෙනවා. අරාබි නායකයින් විසින් ඊජිප්තු අගනුවර කයිරෝ හි පැවති හදිසි සමුළුවකදී එය අනුමත කළා. මෙම සැලැස්ම පිටු 91කින් යුත් ලේඛනයක් ලෙස එලිදැක්වුණා. ඊජිප්තු ජනාධිපති අබ්දුල් ෆටා අල්-සිසි සිය ආරම්භක අදහස් දැක්වීමේද සඳහන් කළේ මෙම සැලැස්ම කල්පවත්නා විසඳුමක් ලබා දෙනු ඇති බවයි. නව සැලැස්ම මගින් ගාසා තීරය, සුදුසුකම් ලත් තාක්ෂණවේදීන්ගෙන් සමන්විත කළමනාකරණ කමිටුවක් මගින් තාවකාලිකව පවත්වාගෙන යනු ඇති."},
{"title": "කොටස් වෙළඳපොළ ඉහළට", "url": "https://www.itnnews.lk/2025/02/27/668136/", "cover_image": "https://www.itnnews.lk/wp-content/uploads/2025/02/6-23-860x615.jpg", "date_published": "2025-02-27T16:41:37+05:30", "content": "කොළඹ කොටස් වෙළෙඳපොළේ (CSE) සියලු කොටස් මිල දර්ශකය ඒකක අද (27 ) දිනයේ 85.76 කින් ඉහළගොස් තිබෙනවා. ප්‍රතිශතාත්මක ලෙස එය0.52 %ක ඉහළ යාමක්. මෙම ඉහළ යාමෙන් පසු ඒකක 16430.77 කින් අවසන් වූ අතර පිරිවැටුම සටහන් වූයේ රුපියල් බිලියන 1.6 ක් ලෙසයි."},
{"title": "පාප්වහන්සේගේ රෝගී තත්ත්වය ස්ථාවර මට්ටමකට", "url": "https://www.itnnews.lk/2025/03/05/669579/", "cover_image": "https://www.itnnews.lk/wp-content/uploads/2025/03/pppp9999-860x615.jpg", "date_published": "2025-03-05T14:53:34+05:30", "content": "ශ්වසන අපහසුතා අවස්ථා දෙකකට මුහුණ දීමෙන් පසු ෆ්‍රැන්සිස් පාප් වහන්සේගේ රෝගී තත්ත්වය ස්ථාවර වෙමින් පවතින බව වතිකානව නිවේදනය කරනවා. 88 හැවිරිදි පාප් වහන්සේ පෙබරවාරි මැද භාගයේ සිට නියුමෝනියාව සඳහා ප්‍රතිකාර ලබමින් රෝහල් ගත වී තිබෙන බව එරට මාධ්‍ය වාර්තා කළා. කෙසේවෙතත් උන්වහන්සේ කෘත්‍රීම ශ්වසනආධාරයකින් ඔක්සිජන් ලබා ගනිමින් පසුවන බව සඳහන්. දින කිහිපයක් හුස්ම ගැනීමේ අපහසුතා අත්විඳීමෙන් පසු පෙබරවාරි මස 14 වන දින පාප් වහන්සේ රෝහල් ගත කරීමට පියවර ගෙන තිබුණා. පාප් වහන්සේගේ සෞඛ්‍ය තත්ත්වය පිළිබඳව නිරන්තර අවධානයෙන් පසුවන අතර උන්වහන්සේ සම්පූර්ණයෙන්ම අසාධ්‍ය තත්ත්වයෙන් මිදී නොමැති බවයි වතිකානුව වාර්තා කරන්නේ."}
]