[
{"title": "සමලිංගික පනතක් ගැන මර්වින්ගෙන් හෙළිදරව්වක්", "url": "https://www.itnnews.lk/2024/07/19/603084/", "cover_image": "https://www.itnnews.lk/wp-content/uploads/2024/07/silva-860x615.jpg", "date_published": "2024-07-19T17:07:33+05:30", "content": "දැනට පවතින මෙම ආණ්ඩුව සමලිංගික පනත පාර්ලිමේන්තුවේ සම්මත කිරීමට උත්සහ දරන බව හිටපු අමාත්‍ය මර්වින් සිල්වා මහතා පවසනවා. අමාත්‍යවරයා අස්ගිරි මල්වතු පාර්ශවයේ මහා නා හිමිවරුන් බැහැදැක මේ පිළිබඳව දැනුවත් කර වහාම මෙය නැවැත්වීමට මැදිහත් වන ලෙස එම හිමිවරුන්ගෙන් ඉල්ලා සිටියා. යම් කිසි ආකාරයකින් මෙම පනත පාර්ලිමේන්තුවේදී සම්මත වුව හොත් ශ්‍රී ලංකාවට සිදුවන විපාකද ඔහු පැහැදිලි කර සිටියා."},
{"title": "සමාජ මාධ්‍ය අවහිරය ඉවතට", "url": "https://www.itnnews.lk/2019/05/17/131747/", "cover_image": "https://www.itnnews.lk/wp-content/uploads/2019/04/social-media.png", "date_published": "2019-05-21T12:06:58+05:30", "content": "සමාජ ජාලා වෙත පිවිසීමට පනවා තිබූ බාධා වහාම ක්‍රියාත්මක වන පරිදි ඉවත් කිරීමට රජය පියවර ගෙන තිබෙනවා. රජයේ ප්‍රවෘත්ති දෙපාර්තමේන්තුව සදහන් කරන්නේ ඒ අනුව මේ වන විට එම සියලු සමාජ මාධ්‍ය භාවිතය සදහා සියලු දෙනාට හැකියාව ලැබෙනු ඇති බවයි. පසුගිය 13 වනදා ඇති වූ නොසන්සුන්කාරී තත්ත්වය පාලනය කිරීම සදහා ෆේස්බුක්, වට්ඇප් සහ වයිබර් යන සමාජ ජාලා තාවකාලිකව අවහිර කිරීමට රජය කටයුතු කරනු ලැබුවා."},
{"title": "ප්‍රබල අකුණු පිළිබඳ අවවාදාත්මක නිවේදනයක්", "url": "https://www.itnnews.lk/2022/03/18/402008/", "cover_image": "https://www.itnnews.lk/wp-content/uploads/2021/09/akunu.jpg", "date_published": "2022-03-18T16:54:38+05:30", "content": "ප‍්‍රබල අකුණු පිළිබඳව කාලගුණ විද්‍යා දෙපාර්තමේන්තුව අනතුරු ඇඟවීමක් නිකුත් කර තිබෙනවා. අකුණු සහ ගිගුරුම් සහිත වැසි පවතින අවස්ථාවලදී ආරක්ෂිත පියවර අනුගමනය කරන ලෙස කාලගුණ විද්‍යා දෙපාර්තමේන්තුව ජනතාවට දැනුම්දෙයි."},
{"title": "ප්‍රදේශ කිහිපයකට වැසි හෝ ගිගුරුම් සහිත වැසි", "url": "https://www.itnnews.lk/2021/07/26/351706/", "cover_image": "https://www.itnnews.lk/wp-content/uploads/2021/01/wessa-Weather.png", "date_published": "2021-07-26T11:47:17+05:30", "content": "බස්නාහිර, සබරගමුව සහ මධ්‍යම පළාත්වලත් ගාල්ල සහ මාතර දිස්ත්‍රික්කවලත් විටින්විට වැසි හෝ ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසයි. වයඹ පළාතේ වැසි වාර කිහිපයක් ඇතිවිය හැකියි. ඌව පළාතේත් අම්පාර සහ මඩකලපුව දිස්ත්‍රික්කවලත් ස්ථාන ස්වල්පයක සවස් කාලයේදී හෝ රාත්‍රී කාලයේදී වැසි හෝ ගිගුරුම් සහිත වැසි ඇතිවේ. මධ්‍යම කඳුකරයේ බටහිර බෑවුම් ප්‍රදේශවලත්, උතුරු, උතුරු මැද සහ වයඹ පළාත්වලත් හම්බන්තොට සහ ත්‍රිකුණාමලය දිස්ත්‍රික්කවලත් සුළඟේ වේගය පැ.කි.මී. 40ත් 50ත් පමණ වන අතර විටින්විට පැ.කි.මී. 60 දක්වා වැඩි විය හැකි බවයි කාලගුණ විද්‍යා දෙපාර්තමේන්තුව වැඩිදුරටත් ප්‍රකාශ කළේ."},
{"title": "ව්‍යවසායකත්වය පිළිබද ජාත්‍යන්තර සමුළුව ත්‍රීකුණාමලයේ දී", "url": "https://www.itnnews.lk/2018/10/05/34884/", "cover_image": "https://www.itnnews.lk/wp-content/uploads/2018/10/rishad.png", "date_published": "2018-10-05T11:42:13+05:30", "content": "සුළු හා මධ්‍ය පරිමාණ ව්‍යවසායකයින් සදහා ව්‍යවසායකත්වය පිලිබද දැනුම ලබා දීමේ අරමුණෙන් සංවිධාන කෙරෙන ආසියා ෆැසිපික් කලාපයේ ව්‍යවසායකත්වය පිළිබද ජාත්‍යන්තර සමුළුව ලබන 09 වන දින ත්‍රිකුණාමලයේ දී ආරම්භ බව අමාත්‍ය රිෂාඩ් බදියුදීන් මහතා ප්‍රකාශ කළා. [ot-video type=”youtube” url=”https://youtu.be/T_dUDCDziiM”]"},
{"title": "ජාතික විශ්‍රාමික දිනය වෙනුවෙන් සංවිධාන කළ සමුළුව අගමැති ප්‍රදාන්තවයෙන්", "url": "https://www.itnnews.lk/2023/10/10/521853/", "cover_image": "https://www.itnnews.lk/wp-content/uploads/2023/10/PM-3.png", "date_published": "2023-10-10T13:03:31+05:30", "content": "ඔක්තෝබර් 8 වනදාට යෙදුණු ජාතික විශ්‍රාමික දිනය වෙනුවෙන් සංවිධාන කළ සමුළුව අග්‍රාමාත්‍ය දිනේෂ ගුණවර්ධන මහතාගේ ප්‍රදාන්තවයෙන් පැවැත්වුණා. රාජ්‍ය සේවා විශ්‍රාමිකයන්ගේ භාර අරමුදල රාජ්‍ය සේවා විශ්‍රාමික සමිති ඒකාබද්ධ ජාතික සංවිධානය සහ සමස්ත ලංකා රජයේ විශ්‍රාමිකයින්ගේ ඒකාබද්ධ ජාතික සංවිධානය ඇතුලු ජාතික මට්ටමේ සංවිධානවල විශ්‍රාමික නියෝජිතයින් මෙම සමුළුවට එක්වුණා. ලක්ෂ 7කට අධික විශ්‍රාමික ප්‍රජාව වෙනුවෙන් ඉටුකළ යුතු ඉල්ලීම් කිහිපයක් ඇතුලත් යෝජනා මාලාවක් මෙම සමුළුවේ දී සම්මත කර ගැනීමට කටයුතු කෙරුණා. එම ඉල්ලීම ඇතුලත් සංදේශයක් අග්‍රාමාත්‍යවරයාට භාරදීම ද මෙහිදි සිදුකෙරුණා."},
{"title": "අත්‍යවශ්‍ය සේවා සැපයීම සඳහා හදිසි නීතිය පැනවූයේ ආහාර අයිතිය සුරක්ෂිත කරන්න", "url": "https://www.itnnews.lk/2021/09/09/361308/", "cover_image": "https://www.itnnews.lk/wp-content/uploads/2021/09/prathiba.jpg", "date_published": "2021-09-10T12:27:33+05:30", "content": "මහජන ආරක්ෂක පනත යටතේ අත්‍යවශ්‍ය සේවා සැපයීම සදහා හදිසි නීතිය ගෙනැවිත් ඇත්තේ ජනතාවගේ උද්ඝෝෂණ හෝ භාෂණයේ අයිතිය සීමා කිරීමට නොව ආහාර අයිතිය ලබාදීමට බව මානව හිමිකම් කොමිසමේ හිටපු සභාපති මහාචාර්ය ප්‍රතිභා මහානාමහේවා මහතා පවසනවා. එහෙත් මේ වනවිට එම හදිසි නීති රෙගුලාසි හරහා දෙමළ ජනතාව අත්අඩංගුවට ගැනීමේ සූදානමකට සැරසෙන බවට වැරදි මතයක් ගොඩනැගෙමින් තිබෙන බවයි මහාචාර්ය ප්‍රතිභා මහානාමහේවා මහතා අද කොළඹදී මාධ්‍ය අමතමින් පෙන්වා දුන්නේ. අතවශ්‍ය සේවා සැපයීම සදහා සම්මත කරගත් හදිසි නීතිය පිළිබද වැරදි මත සම්බන්ධයෙන් විදේශ අමාත්‍යාංශය සියලු තානාපතිවරුන් දැනුවත් කළ යුතු බව මහාචාර්ය ප්‍රතිභා මහානාමහේවා මහතා පෙන්වා දුන්නා. [ot-video type=”youtube” url=”https://youtu.be/sXUDjRit0B0″]"},
{"title": "ප්‍රදේශ රැසකට සවස් කාලයේ වැසි", "url": "https://www.itnnews.lk/2025/01/06/654590/", "cover_image": "https://www.itnnews.lk/wp-content/uploads/2024/08/wessa-860x615.jpg", "date_published": "2025-01-06T06:01:52+05:30", "content": "නැගෙනහිර පළාතේත් මුලතිව් දිස්ත්‍රික්කයේත් ස්ථාන ස්වල්පයක වැසි ඇති විය හැකි බව කාලගුණ විද්‍යා දෙපාර්තමේන්තුව පවසනවා. සබරගමුව පළාතේත් ගාල්ල, මාතර, මහනුවර සහ නුවරඑළිය දිස්ත්‍රික්කවලත් සවස් කාලයේදී හෝ රාත්‍රී කාලයේදී තැනින් තැන වැසි හෝ ගිගුරුම් සහිත වැසි ඇති විය හැකියි. බස්නාහිර, සබරගමුව, මධ්‍යම, දකුණු සහ ඌව පළාත්වල ඇතැම් ස්ථානවල උදෑසන කාලයේදී මීදුම් සහිත තත්ත්වයක් පැවතිය හැකි බව කාලගුණ විද්‍යා දෙපාර්තමේන්තුව සඳහන් කරනවා. ගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙස ජනතාවගෙන් කාරුණිකව ඉල්ලා සිටිනවා."},
{"title": "සීසන් ඇති පාසැල් දරුවන් මඟ හලා යන ලංගම රියදුරන් ගැන කියන්න අංකයක්", "url": "https://www.itnnews.lk/2025/03/04/669169/", "cover_image": "https://www.itnnews.lk/wp-content/uploads/2025/03/CTB-860x615.jpg", "date_published": "2025-03-04T06:24:12+05:30", "content": "මෙම කාරක සභාවට වරාය හා සිවිල් ගුවන් සේවා නියෝජ්‍ය අමාත්‍ය ජනිත රුවන් කොඩිතුවක්කු , ප්‍රවාහන සහ මහාමාර්ග  නියෝජ්‍ය අමාත්‍ය (වෛද්‍ය) ප්‍රසන්න ගුණසේන යන මහත්වරුන් ඇතුළු පක්ෂ විපක්ෂ මන්ත්‍රීවරුන් ද එම \nඅමාත්‍යාංශයට අනුබද්ධිත රාජ්‍ය ආයතනයන්හී නිලධාරිහු ද සහභාගි වී සිටියා."},
{"title": "රථවාහන නිලධාරීන්ට ගෙවන  ත්‍යාග මුදල ඉහළට", "url": "https://www.itnnews.lk/2025/03/06/669719/", "cover_image": "https://www.itnnews.lk/wp-content/uploads/2025/03/polisi-860x615.jpg", "date_published": "2025-03-06T05:34:45+05:30", "content": "රථවාහන අංශවල රාජකාරි කරනු ලබන නිලධාරීන් සඳහා ගෙවනු ලබන ත්‍යාග මුදල් ගෙවීම් වැඩි කිරීමට ශ්‍රී ලංකා පොලීසිය කටයුතු කර තිබෙනවා. අදාළ නිලධාරීන්ට දැනට ගෙවනු ලබන ත්‍යාග මුදල් 2025.02.01 වන දින සිට බලාත්මක වන පරිදි 25% කින් වැඩිකර ගෙවීම් කටයුතු සිදුකරන ලෙසට වැඩබලන පොලිස්පතිවරයා විසින් ජ්‍යෙෂ්ඨ නියෝජ්‍ය පොලිස්පතිවරුන් ඇතුළු උසස් නිලධාරීන් සහ ස්ථානාධිපතිවරුන් වෙත චක්‍රලේඛණයක් මඟින් දැනුම් දී තිබෙන බවයි වාර්තා වන්නේ. ක්ෂේත්‍ර රාජකාරි වල නියැලෙන රථවාහන අංශ ස්ථානාධිපතිරුවන්, ක්ෂේත්‍ර රාජකාරි හා කාර්යාල රාජකාරියේ නියැලෙන පරීක්ෂක ශ්‍රේණියේ නිලධාරීන්, පොලිස් සැරයන් සහ පොලිස් කොස්තාපල්වරුන් සඳහා ද ක්ෂේත්‍ර රාජකාරියේ නියැලෙන පොලිස් කොස්තාපල් රියදුරුවරුන් සඳහාද ත්‍යාග මුදල් වැඩිකර ගෙවීම සිදුකරනු ලබනවා. දීමනා ප්‍රමාදයකින් තොරව ගෙවීමට කටයුතු කරන ලෙසයි වැඩබලන පොලිස්පතිවරයා  දැනුම් දී ඇත්තේ."},
{"title": "පෙර දැනුම් දීමකින් තොරව සෞඛ්‍ය ඇමති ජීවනී නිෂ්පාදනාගාරයට", "url": "https://www.itnnews.lk/2025/02/02/661537/", "cover_image": "https://www.itnnews.lk/wp-content/uploads/2025/02/jeewani-860x615.png", "date_published": "2025-02-02T10:28:33+05:30", "content": "පාචනය හා වමනය නිසා ඇතිවන විජලනය වළක්වාලීම සඳහා මුඛ විජලන ප්‍රතිකාරයක් ලෙස භාවිතා කරණු ලබන ජීවනී (Oral rehydration salts – (ORS) නිෂ්පාදනවල අඛණ්ඩ සැපයුමක් මෙරට සෞඛ්‍ය අංශයේ වෙළඳපොළ තුළ පවත්වාගෙන යාමට සෞඛ්‍ය හා ජනමාධ්‍ය අමාත්‍ය වෛද්‍ය නලින්ද ජයතිස්ස මහතා රාජ්‍ය ඖෂධ නීතිගත සංස්ථා පාලන අධිකාරියට උපදෙස් ලබා දුන්නා. එසේම  ජීවනී නිෂ්පාදන වෙළඳපළ පුළුල් කිරීම සඳහාත් නිෂ්පාදනයට අදාළ නවීන තාක්ෂණයෙන් යුත් යන්ත්‍ර සූත්‍ර කඩිනමින් ස්ථාපිත කිරීමට පියවර ගන්නා ලෙසත් අමාත්‍යවරයා මෙහිදී අවධාරණය කළා. අමාත්‍යවරයා මෙසේ උපදෙස් ලබා දෙනු ලැබුයේ පසුගිය දා රාජ්‍ය ඖෂධ නීතිගත සංස්ථාවට අයත් රත්මලාන ගබඩා සංකීර්ණයේ සහ නිෂ්පාදන ඒකකයේ විශේෂ නිරීක්ෂණ චාරිකාවකට එක්වෙමින්. මේ වන විට සමස්ත දිවයිනම ආවරණය වන පරිදි ජීවනී නිෂ්පාදන බෙදාහැරීමේ යම් දුර්වලතාවයක් වාර්තා වන බව සෞඛ්‍ය හා ජනමාධ්‍ය අමාත්‍ය වෛද්‍ය නලින්ද ජයතිස්ස මහතා වෙත වාර්තා වීමත් සමග අමාත්‍යවරයා පූර්ව දැනුම් දීමකින් තොරව කරුණු විමසීම සඳහා මෙම විශේෂ නිරීක්ෂණ චාරිකාව සිදුකළා. ජීවනී නිෂ්පාදන කරනු ලබන මෙරට එකම ආයතනය රාජ්‍ය ඖෂධ නීතිගත සංස්ථාවයි. පවතින සේවක ගැටළු සහ පුරප්පාඩු පිරවීම සම්බන්ධයෙන් ද කඩිනමින් පියවර ගන්නා බවද අමාත්‍යවරයා මෙහි දී පැවසුවා. මෙම අවස්ථාව සඳහා රත්මලාන ගබඩා සංකීර්ණයේ සහ නිෂ්පාදන ඒකකයේ වෙළද කළමණාකරු ෆ්‍රෑන්ක් පෙරේරා, වැඩබලන කළමණාකරු එස්.පී.ගුණතිලක, යන මහත්වරුන් මෙන් ම සේවක පිරිසක් ද එක්වු අතර රාජ්‍ය ඖෂධ නීතිගත සංස්ථාවේ සභාපති වෛද්‍ය මනුජ් සී වීරසිංහ මහතා කරුණු පැහැදිළි කිරීම සඳහා දුරකථන මාර්ග ඔස්සේ සම්බන්ධ වුණා."},
{"title": "මෙවර මැතිවරණයේ ප්‍රචණ්ඩක්‍රියාවල අඩුවීමක් – හරේන්ද්‍ර බානගල", "url": "https://www.itnnews.lk/2024/09/17/619814/", "cover_image": "https://www.itnnews.lk/wp-content/uploads/2024/09/8-16-860x615.jpg", "date_published": "2024-09-17T15:37:03+05:30", "content": "මෙවර පූර්ව මැතිවරණ සමයේ පැමිණිලි 800 ක් වාර්තාවී ඇති අතර එයින් පැමිණිලි 800 ක් රාජ්‍ය දේපළ අවභාවිතා කිරීම වන අතර සමාජමාධ්‍ය අවභාවිතය ද සැලකිය යුතු මට්ටමක පවතින බව කැෆේ සංවිධානය පෙන්වා දෙනවා . එහෙත් මෙම තත්ත්වය පැවති අනෙකුත් මැතිවරණ වලට සමගාමීව පහළ අගයක් ගන්නා බවයි එම සංවිධානයේ නීති අංශ ප්‍රධානී බානගල මහතා පවසන්නේ . \nමෙම පැමිණිලි පිළිබඳව විධිමත් සොයා බැලීමකින් අණතුරුව මැතිවරණ කොමිසම දැනුවත් කරන බවද බානගල මහතා ප්‍රකාශ කර සිටිනවා . බානගල මහතා මේ බව ප්‍රකාශ කළේ මහනුවර දිස්ත්‍රික්කයේ පැවති හමුවකට එක්වෙමින් ."},
{"title": "නීතිවිරෝධී ලෙස මෙරටින් රැගෙන යාමට තැත් කළ විදේශ මුදල් තොගයක් කටුනායකදී අත්අඩංගුවට", "url": "https://www.itnnews.lk/2019/07/22/155829/", "cover_image": "https://www.itnnews.lk/wp-content/uploads/2018/07/katunayaka-airport.jpg", "date_published": "2019-07-22T14:50:28+05:30", "content": "නීතිවිරෝධී ලෙස මෙරටින් රැගෙන යාමට තැත් කළ විදේශ මුදල් තොගයක් කටුනායක ගුවන්තොටුපොලේදී අත්අඩංගුවට ගැනුණා. චෙන්නායි බලා යාමට පැමිණි ගුවන් මගියෙකුගේ ගමන් මළුවේ තිබියදී එම මුදල් සොයා ගත් බව රේගු මාධ්‍ය ප්‍රකාශක සුනිල් ජයරත්න මහතා පවසනවා. රේගු මාධ්‍ය ප්‍රකාශක සුනිල් ජයරත්න, [ot-video type=”youtube” url=”https://youtu.be/fdLSImOXShg”]"},
{"title": "තුර්කි මැතිවරණය ඇරඹෙයි", "url": "https://www.itnnews.lk/2018/06/24/7749/", "cover_image": "https://www.itnnews.lk/wp-content/uploads/2018/06/Turkey-vote.png", "date_published": "2018-06-24T13:46:03+05:30", "content": "තුර්කි ජනාධිපතිවරණය සහ මහ මැතිවරණය සඳහා ඡන්ද ප්‍රකාශ කිරීමේ කටයුතු මේ වන විට ආරම්භ වී තිබෙනවා.තුර්කි ජනාධිපති රිසෙප් තයිප් එර්දෝගන් දෙවන වරටත් ජනාධිපතිධූරයට තේරීපත්වනවාද යන්න මෙම මැතිවරණයෙන් තීරණය කෙරෙනු ඇති. මෙරට වේලාවෙන් පෙරවරු 11.00 ට පමණ ඡන්ද ප්‍රකාශ කිරීම ආරම්භ වුණා. ඡන්ද ප්‍රකාශ කිරීම සදහා මිලියන පනස් හයයි දශම තුනයි නවයක පිරිසක් සුදුසුකම් ලබා සිටියා, ඔවුන්ගෙන් මිලියන 03කට ආසන්න පිරිසක් විදෙස් රටවල ජීවත්වන තුර්කි වැසියන්.  මෙම ජනාධීපතිවරණයෙන් අනතුරුව තුර්කි ව්‍යවස්ථාවේ  වෙනස්කම් කිහිපයක්ද සිදු කිරීමට නියමිතයි. මැතිවරණ ප්‍රතිඵල ඉදිරි දින කිහිපය තුළ ප්‍රකාශ කෙරෙනු ඇති බවයි එරට වාර්තා සඳහන් කරන්නේ. වසර 15ක කාලයක් මුළුල්ලේ පැවති සියලු මැතිවරණයන්හි ජය හිමි වූයේ ජනාධිපති එර්දෝගන් හටයි."},
{"title": "ඇමරිකා ජනපතිගේ යුධ කි‍්‍රයාමාර්ගවලට සීමා", "url": "https://www.itnnews.lk/2020/01/09/210880/", "cover_image": "https://www.itnnews.lk/wp-content/uploads/2020/01/trump-2.jpg", "date_published": "2020-01-09T13:07:13+05:30", "content": "ජනාධිපති ඩොනල්ඩ් ට‍්‍රම්ප්ගේ යුධ කි‍්‍රයාමාර්ග සීමා කිරිමට ඇමරිකා නියෝජිත මන්ති‍්‍ර මන්ඩලය තීරණය කළා. ඉරානය සමඟ හටගෙන ඇති මතභේදාත්මක වාතාවරණය හේතුවෙන් ගැටලු රැසක් උත්සන්න වී තිබෙනවා. එම මෙහෙයුම පිලිබදව පැහැදිලි සාක්ෂි ලබාදීමට ජනාධිපතිවරයා අපොහොසත් වී ඇති බවයි ඇතැම් නියෝජිතයන් පවසන්නේ. කෙසේ වෙතත් ජගත් සංවිධාන ප‍්‍රඥප්ති වලට අනුව ප‍්‍රහාරය සාධාරණීකරණය කළ හැකි බවයි ආරක්ෂක මන්ඩල ඇමරිකා තානාපති කෙලී ක‍්‍රාෆ්ට් සදහන් කළේ. මැදපෙරදිග සාමය ආරක්ෂා කිරිමත් මූලික අවශ්‍යතාවක්. ක්ෂණික කි‍්‍රයාකාරිත්වය යටතේ මෙම තීරණයට ඇමරිකාව එළඹි බවයි තානාපතිවරයා සදහන් කළේ. එල්ලවූ ප‍්‍රහාර වලින් ඇමරිකා හෝ ඉරාක ජාතිකයන්ට හානියක් සිදුව නැති බව ජනාධිපති ඩොනල්ඩ් ට‍්‍රම්ප් සදහන් කළා. ඉරාකයේ පිහිටි ඇමරිකා මධ්‍යස්ථාන දෙකක් ඉලක්ක කර ගනිමින් ඉරානය මිසයිල ප‍්‍රහාර එල්ල කළා. එම මධ්‍යස්ථානවල චන්දි‍්‍රකා ඡායාරුප මේ වනවිට නිකුත්වි තිබෙනවා. ගොඩනැගිලි වලට සිදුව ඇති හානි පිළිබදව ඒවායේ සටහන් වි ඇති බවයි ජාත්‍යන්තර මාධ්‍ය සදහන් කළේ. හමුදා නායකයාගේ ඝාතනය සම්බන්ධයෙන් ඇමරිකා ජනාධිපතිවරයා වගකිව යුතු බව ඉරානය ප‍්‍රකාශ කළා. ඔවුන්ගේ මැදපෙරදිග මැදිහත්වීමත් නතර කළ යුතු බවයි අධ්‍යාත්මක නායක අයතුල්ලා අල්කමේනි සදහන් කර තිබෙන්නේ. කෙසේ වෙතත් ඉරානයට එරෙහිව පනවා ඇති සම්බාධක වැඩි කරන බව ජනාධිපති ඩොනල්ඩ් ට‍්‍රම්ප් සදහන් කළා."},
{"title": "හරක් හොරුන්ට දැඩි දඬුවම්", "url": "https://www.itnnews.lk/2024/04/06/571381/", "cover_image": "https://www.itnnews.lk/wp-content/uploads/2024/04/harak-horasite.png", "date_published": "2024-04-06T11:38:23+05:30", "content": "හරකකු හොරකම් කරන පුද්ගලයකුට දැනට පවතින රුපියල් 10000 දඩ මුදල සංශෝධනය කරමින් රුපියල් ලක්ෂ දහය දක්වා වැඩි කර, හරක් හොරුන් හිරේ දමමින් ඇප නොදෙන මට්ටමට පනත සංශෝධනය කිරිමට නව පනතක් ගෙන එන බව කෘෂිකර්ම හා වැවිල් කර්මාන්ත අමාත්‍ය මහින්ද අමරවීර මහතා පවසනවා. හරක් හොරුන්ට එරෙහිව දැඩි නීති ඒ මගින් ක්‍රියාත්මක කරන බව ද  අමරවීර මහතා සඳහන් කළා. ගව හිමියන්ට ප්‍රධාන බාධකයක් වන හරක් හොරුන් වෙනුවෙන් ඉහළම දඬුවම් දීමට කටයුතු කරන බවත්, දැනට ක්‍රියාත්මක ක්‍රියාත්මක යුක්තිය මෙහෙයුමට සමගාමීව හරක් හොරුන් අත්අඩංගුවට ගැනීම සඳහා එම මෙහෙයුම ඉදිරියේදී ක්‍රියාත්මක කරන බවද අමරවීර මහතා වැඩිදුරටත් ප්‍රකාශ කළා."},
{"title": "ඉන්දීය විදේශ ලේකම් අගමැති හමුවෙයි", "url": "https://www.itnnews.lk/2021/10/04/366707/", "cover_image": "https://www.itnnews.lk/wp-content/uploads/2021/10/india-1.jpg", "date_published": "2021-10-05T09:23:41+05:30", "content": "සිව්දින නිල සංචාරයකට මෙරටට පැමිණ සිටින ඉන්දීය විදේශ ලේකම් ශ්‍රී හර්ෂ්වර්ධන් ෂින්ග්ලා මහතා අග්‍රාමාත්‍ය මහින්ද රාජපක්ෂ මහතා හමුවුණා. අග්‍රාමාත්‍ය මහින්ද රාජපක්ෂ මහතා සහ ඉන්දීය විදේශ ලේකම් ශ්‍රී හර්ෂ් වර්ධන් ෂින්ග්ලා මහතා අතර හමුව අද පැවැත්වුණේ අරලියගහ මන්දිරයේ දී යි. ඉන්දීය අග්‍රාමාත්‍ය නරේන්ද්‍ර මෝදි මහතාගේ සුබ පැතුම සහ ඉන්දීය විදේශ අමාත්‍ය ආචාර්ය සුබ්‍රමනියම් ජයශංඛර් මහතාගේ සුබ පැතුමද ෂින්ග්ලා මහතා අග්‍රාමාත්‍ය මහින්ද රාජපක්ෂ මහතා වෙත පිරි නැමුවා. දෙරට අතර ද්විපාර්ශ්වික සම්බන්ධතා ශක්තිමත් කර ගැනීම , සංචාරක ව්‍යාපාර ප්‍රවර්ධනය ,බෞද්ධ සබඳතා ප්‍රවර්ධනය ඇතුළු අංශ ගණනාවක් කෙරෙහි මෙහිදී අවදානය යොමු කෙරුණා. ඉන්දියාවේ කෘෂිනගර් ගුවන් තොටුපොළ ජාත්‍යන්තර ගුවන් තොටුපොළක් වශයෙන් ප්‍රකාශයට පත්කළ වහාම ඒ දක්වා පියාසර කරන වන්දනාකරුවන් රැගත් පළමු ගුවන් යානය ශ්‍රී ලංකාවේ සිට පැමිණෙනු ඇතැයි තමා විශ්වාස කරන බවද ඉන්දීය විදේශ ලේකම්වරයා මෙහිදී කියා සිටියා. එසේම විදේශ කටයුතු අමාත්‍ය මහාචාර්ය ජී එල් පිරිස් මහතා සහ විදේශ ලේකම් අද්මිරාල් මහචාර්ය ජයනාත් කොළඹගේ මහතා සමඟත් ඉන්දීය විදේශ ලේකම්වරයා සාකච්ඡා පැවැත්වුවා. ඉන්දීය විදේශ ලේකම්වරයා මෙරට වෙත පැමිණියේ පසුගිය දෙවනදායි. ඒ මෙරට විදේශ ලේකම් අද්මිරාල් මහාචාර්ය ජයනාත් කොළඹගේ මහතාගේ ආරාධනාවකට අනුවයි. ඊයේ දිනයේදී මහනුවර ඓතිහාසික ශ්‍රී දළදා සමිදුන් වැදපුදාගෙන ආශිර්වාද ලබා ගත් ඒ මහතා ත්‍රිකුණාමලය තෙල් ටැංකි සංකීර්ණය නිරීක්ෂණය කිරීමට ද එක් වුණා. මේ අතර යාපනයේ සංචාරයකට එක් වූ ශ්‍රී හර්ෂ්වර්ධන් ෂින්ග්ලා මහතා පිළිගනු ලැබුවේ යාපනය ඉන්දීය උප මහ කොමසාරිස් රාකේෂ් නට්රාජ් ජෙයබාස්කරන් මහතා විසිනුයි. ඉන්දීය ආධාර යටතේ යාපනය මහත්මා ගාන්ධි මාර්ගයේ ඉදිකෙරෙන සංස්කෘතික ශාලාව නිරීක්ෂණය කිරීමට ඉන්දීය විදේශ ලේකම්වරයා එක් වුණා. ඉන් අනතුරුව දෙමළ දේශපාලන පක්ෂ නියෝජිතයන් පිරිසක් හා රාජ්‍ය නිලධාරීන් හමුවීමටද ඒ මහතා කටයුතු කළා. උතුරු පළාත් සභාවේ හිටපු සභාපති සී වී කේ ෂිවඥානම් හා පාර්ලිමේන්තු මන්ත්‍රී ගජේන්ද්‍ර කුමාර් පොන්නම්බලම් යන මහත්වරුන් ඇතුළු පිරිසක් එම සාකච්ඡාවට එක්ව සිටියා. කෙසේ වෙතත් එම සාකච්ඡාව ආවරණය කිරීමට මාධ්‍යයට අවසර ලැබුණේ නැහැ. ශ්‍රී හර්ෂ්වර්ධන් ෂින්ග්ලා මහතාගේ සිව් දින ශ්‍රී ලංකා සංචාරය නිමාවට පත් වන්නේ හෙට දිනයේ දී වන අතර ඒ මහතා ජනාධිපති ගෝඨාභය රාජපක්ෂ මැතිතුමාද හමුවීමට නියමිතයි."},
{"title": "රංජන් සමඟ සංවාදවල යෙදුණු විනිසුරුවරුන්ගේ විදෙස්ගතවීම් තහනම් කළ යුතුයි", "url": "https://www.itnnews.lk/2020/01/09/210782/", "cover_image": "https://www.itnnews.lk/wp-content/uploads/2020/01/magalkande-sudatta.jpg", "date_published": "2020-01-09T12:25:30+05:30", "content": "රංජන් රාමනායක මන්ත්‍රීවරයා සමග සිදුකළ සංවාදවලින් හෙළි වූ විනිසුරුවරුන්ගේ ක්‍රියාකලාපයන් සැළකිල්ලට ගනිමින් ඔවුන්ට විදෙස්ගතවීම් තහනම් කළ යුතු බව නව සිහල රාවය සංවිධානය පවසනවා. හිටපු විනිසුරු පද්මිනී රණවන මහත්මිය ඇතුළු විනිසුරුවරුන් ක්‍රියා කර ඇති ආකාරය එම හඩපට තුළින් රටට හෙළි වූ බවයි නව සිහල රාවය සංවිධානයේ මහලේකම් පූජ්‍ය මාගල්කන්දේ සුදත්ත ස්වාමීන් වහන්සේ පෙන්වා දුන්නේ. කළුතරදී පැවති මාධ්‍ය හමුවකදී උන් වහන්සේ මේ බව ප්‍රකාශ කළා.  රංජන් රාමනායක මන්ත්‍රීවරයා සම්බන්ධයෙන් විවිධ පාර්ශ්ව අදහස් පල කළා. [ot-video type=”youtube” url=”https://youtu.be/CMXpalwbqgk”]"},
{"title": "කොළඹ හිටපු ප‍්‍රධාන අධිකරණ වෛද්‍ය නිලධාරීවරයාට අධි චෝදනා", "url": "https://www.itnnews.lk/2019/08/27/168495/", "cover_image": "https://www.itnnews.lk/wp-content/uploads/2018/07/law.png", "date_published": "2019-08-27T15:02:07+05:30", "content": "කොළඹ හිටපු ප‍්‍රධාන අධිකරණ වෛද්‍ය නිලධාරී මහාචාර්ය ආනන්ද සමරසේකර මහතාට අද (27) අධි චෝදනා භාරදී තිබෙනවා. හිටපු රගර් ක‍්‍රීඩක වසීම් තාජුඩීන්ගේ මරණය සිදුකර ඇති බව දැන දැනම වරදකරුවන් දඩුවමින් ආරක්ෂා කිරීමේ අදහසින් තාජුඩීන්ගේ ශරීර කොටස් අස්ථාන ගත කිරිමයි ඔහුට එරෙහි චෝදනාව. විත්තිකරු රුපියල් විසිපන් දහසක මුදල් ඇපයක් සහ රුපියල් ලක්ෂ 10 බැගින් වූ ශරීර ඇප දෙකක් මත මුදාහැරිමට ද කොළඹ මහාධිකරණ විනිසුරු මංජුල තිලකරත්න මහතා නියෝග කළා. සිද්ධිය සම්බන්ධයෙන් නීතිපතිවරයායි කොළඹ මහාධිකරණයේ නඩු පවරා තිබෙන්නේ."},
{"title": "IMF ලංකාවට උදව් කළාට ජපානය සතුටු වෙයි", "url": "https://www.itnnews.lk/2023/03/30/471969/", "cover_image": "https://www.itnnews.lk/wp-content/uploads/2023/03/5-26.jpg", "date_published": "2023-03-30T18:55:57+05:30", "content": "ශ්‍රී ලංකාවට ජාත්‍යන්තර මූල්‍ය අරමුදලෙන් ණය සහනය ලැබීම සම්බන්ධයෙන් ජපානය සතුට පළ කරනවා. ජපාන පාර්ලිමේන්තුවේ ජ්‍යෙෂ්ඨ අමාත්‍යවරයෙකු වන ‍ශුන්සුකෙ මුටායි මහතා ප්‍රකාශ කරන්නේ ජාත්‍යන්තර මූල්‍ය අරමුදලෙන් ශ්‍රී ලංකාවට සහාය ලැබුණු ආකාරයටම ජපානය ද ශ්‍රී ලංකාවට සහාය ලබාදෙන බවයි. ශ්‍රී ලංකාවට අවශ්‍ය මූල්‍ය ආධාර ලබාදීමට මෙන්ම මෙරට යටිතල පහසුකම් සංවර්ධනය අදාළ ව්‍යාපෘති යළි සක්‍රීය කිරීමට ද පූර්ණ සහාය ලබාදෙන බව ද ඒ මහතා වැඩිදුරටත් කියා සිටියා. ජපානයේ ශ්‍රී ලංකා තානාපති රොඩ්නි පෙරේරා මහතාගේ ආරාධනයකට අනුව පැවති උත්සවයකදීයි ජපාන අමාත්‍යවරයා මේ බව ප්‍රකාශ කලේ."},
{"title": "අඹතලේ බිඳ වැටීමක් – කොළඹ ප්‍රදේශ කිහිපයකට ජල සැපයුම ඇණහිටී", "url": "https://www.itnnews.lk/2023/04/28/478834/", "cover_image": "https://www.itnnews.lk/wp-content/uploads/2021/01/water-cut.png", "date_published": "2023-04-28T11:50:22+05:30", "content": "නල මාර්ගයක හදිසි බිඳ වැටීමක් හේතුවෙන් කෝට්ටේ සහ කඩුවෙල මහනගර සභා බල ප්‍රදේශවලත් , මහරගම සහ බොරලැස්ගමුව නගරසභා බල ප්‍රදේශවලත්, කොළඹ 4/5/7 සහ 8 යන ප්‍රදේශවලත් ජල සැපයුම මේ වන විට ඇණහිට තිබෙනවා. එය යථා තත්ත්වයට පත් කිරීමේ කටයුතු සිදු කෙරෙමින් පවතින බවයි ජාතික ජල සම්පාදන හා ජලාපවහන මණ්ඩලය දැනුම් දෙන්නේ."},
{"title": "ප‍්‍රංශය ඉන්ධන බදු ඉහළ දැමීම නතර කරයි", "url": "https://www.itnnews.lk/2018/12/06/50466/", "cover_image": "https://www.itnnews.lk/wp-content/uploads/2018/12/France-1.png", "date_published": "2018-12-06T10:09:40+05:30", "content": "ඉන්ධන බදු ඉහළ දැමීම නතර කිරිමට ප‍්‍රංශය තීරණය කළා. ඒ මාස හයක කාලයක් වෙනුවෙන්. භාණ්ඩ කිහිපයක මිල ඉහළ යාම පදනම් කර ගනිමින් දින ගණනාවක සිට ප‍්‍රංශයේ විරෝධතා ආරම්භ වී තිබෙනවා. පොලිසිය සමඟ හටගත් ගැටුම්වලින් විශාල පිරිසක් තුවාල ලැබුවා. තත්ත්වය සමථයකට පත්කිරිම සඳහා කඩිනම් ක‍්‍රියාමාර්ග ගන්නා බවයි ප‍්‍රංශ රජය පවසන්නේ."},
{"title": "ඝානාවේ මහ මැතිවරණ ඡන්ද විමසීම සම්බන්ධයෙන් ගැටලු රැසක්", "url": "https://www.itnnews.lk/2020/03/07/229794/", "cover_image": "https://www.itnnews.lk/wp-content/uploads/2020/03/gana.jpg", "date_published": "2020-03-07T11:24:40+05:30", "content": "ඝානාවේ මහ මැතිවරණ ඡන්ද විමසීම සම්බන්ධයෙන් ගැටලු රැසක් පවතින බව විදෙස් නිරීක්ෂකයින් පෙන්වාදෙනවා. ජනාධිපති ඩේවිඩ් ගි‍්‍රන්ජර් ඒ සම්බන්ධයෙන් අවධානය යොමු කළයුතු බවයි නිරීක්ෂණ සංවිධාන පෙන්වාදෙන්නේ. තවමත් මැතිවරණයේ ප‍්‍රතිඑල නිකුත් කර නැහැ. එරට පොලීසිය, මැතිවරණ කොමිෂන් කාර්යාලයට පැමිණීම සම්බන්ධයෙන් ද නිරීක්ෂණ සංවිධාන අප‍්‍රසාදය පළකළා. ප‍්‍රතිඑල සම්බන්ධයෙන් තමන් අවධානයෙන් සිටින බවයි රටවල් කිහිපයක තානාපතිවරුන් ප‍්‍රකාශ කර තිබෙන්නේ."},
{"title": "ඔට්ටුසුඩාන් උළු කර්මාන්ත ශාලාවේ පළමු අදියර හෙට ඇරඹේ", "url": "https://www.itnnews.lk/2025/03/06/669866/", "cover_image": "https://www.itnnews.lk/wp-content/uploads/2025/03/chathurangaff-860x615.png", "date_published": "2025-03-06T14:07:34+05:30", "content": "ලංකා පිඟන් සංස්ථාවට අයත් ඔට්ටුසුඩාන් උළු කර්මාන්ත ශාලාවේ පළමු අදියර හෙට (07) ආරම්භ කරන බව කර්මාන්ත සහ ව්‍යවසායකත්ව සංවර්ධන නියෝජ්‍ය අමාත්‍ය චතුරංග අබේසිංහ මහතා පවසනවා. මන්ත්‍රී අමිර්තනාදන් අඩෛක්කලනාදන් මහතා නගන ලද ප්‍රශ්නයකට පිළිතුරු දෙමින් නියෝජ්‍ය අමාත්‍යවරයා මේ බව පැවසුවා. මෙම උළුකර්මාන්තශාලාව 1990 වර්ෂයේ සිට අත් හැරදමා තිබෙනවා. පසුගිය කාලපරිච්චේදය තුළ මෙරට බොහෝ කර්මාන්තශාලා බිඳවැටී තිබූ බව නියෝජ්‍ය අමාත්‍යවරයා මෙහිදී  පෙන්වා දුන්නා. මෙම ව්‍යාපෘතිය නැවත ආරම් කිරීමට සියලු කටයුතු සූදානම් බවයි නියෝජ්‍ය අමාත්‍යවරයා වැඩිදුරටත් පැවසුවේ."},
{"title": "පෙබරවාරි මාසයේත් සංචාරකයින්ගේ පැමිණීම ඉහළට", "url": "https://www.itnnews.lk/2025/03/06/669864/", "cover_image": "https://www.itnnews.lk/wp-content/uploads/2024/11/sancharakaw-860x615.png", "date_published": "2025-03-06T14:27:11+05:30", "content": "ශ්‍රී ලංකා සංචාරක සංවර්ධන අධිකාරියේ වාර්තා අනුව 2025 පෙබරවාරි 01වනදා සිට 28 දක්වා කාලය තුළ සංචාරකයන් 240,217 ක් දිවයිනට පැමිණ ඇති බව ශ්‍රී ලංකා සංචාරක සංවර්ධන අධිකාරිය පවසනවා. එය වසරක පෙබරවාරි මාසය තුළ පැමිණ ඇති වැඩිම සංචාරකයින් සංඛ්‍යාව ලෙස වාර්තා වෙනවා. මීට පෙර පෙබරවාරි මාසයට අදාල වැඩිම සංචාරක පැමිණීම 2018 වසරේ වාර්තා වූ අතර එම සංඛ්‍යාව 235,618 ක්. ඒ් අනුව 2025 වසරේ මුල් මාස දෙකෙදීම සංචාරකයන්ගේ පැමිණීමේ වාර්තා අලුත් කර තිබීම විශේෂත්වයක් වෙනවා."},
{"title": "ලක්ෂ 25ක අල්ලසක්  ලබාගත් පොලිස් පරීක්ෂකට වැඩ වරදී", "url": "https://www.itnnews.lk/2025/03/06/669772/", "cover_image": "https://www.itnnews.lk/wp-content/uploads/2025/03/parissam-860x615.jpg", "date_published": "2025-03-06T10:12:03+05:30", "content": "නීති මඟින් කටයුතු නොකර සිටීමට අල්ලස් වශයෙන් රුපියල් ලක්ෂ 25ක අල්ලස් මුදලක් ඉල්ලා ලබාගත් පොලිස් පරීක්ෂකට එරෙහිව අල්ලස් හෝ දුෂණ චෝදනා විමර්ශන කොමිෂන් සභාව විසින් නඩු පවරා තිබෙනවා. කොළඹ, අලුත් හෙට්ටිවීදිය ප්‍රදේශයේ පදිංචි පුද්ගලයෙකු විසින් සිදු කරන ලද පැමිණිල්ලකට අනුවයි අල්ලස් හෝ දුෂණ චෝදනා විමර්ශන කොමිෂන් සභාව විසින් ගුවන් තොටුපල පොලිස්ථානයේ, පොලිස් පරීක්ෂකවරයෙකුට  එරෙහිව මෙලෙස නඩු පවරා ඇත්තේ. පැමිණිලිකරු සන්තකයේ තිබූ විදෙස් රටවල සිට මෙරටට රැගෙන ආ කිලෝ ග්‍රෑම් එකකට ආසන්න බරකින් යුත් කෝටි එකහමාරක් පමණ වටිනා රන් මාල 10ක් අත්අඩංගුවට ගෙන ඊට අදාළව නීති මඟින් කටයුතු නොකර සිටීම සඳහා මෙම නිලධාරියා රුපියල් ලක්ෂ 25ක අල්ලස් මුදල ලබා දී තිබුණා."},
{"title": "ගල්කිස්ස සැතපුම් 2 ක මුහුදු පිහිනුම් තරගාවලියේ පිරිමි ශූරතාව යුද හමුදා කණ්ඩායමට", "url": "https://www.itnnews.lk/2019/03/06/106105/", "cover_image": "https://www.itnnews.lk/wp-content/uploads/2019/03/Sea.png", "date_published": "2019-03-06T17:02:49+05:30", "content": "82 වන වරට සංවිධාන කළ ගල්කිස්ස සැතපුම් දෙක මුහුදු පිහිනුම් තරගාවලියේ පිරිමි ශූරතාව යුද හමුදා කණ්ඩායම දිනා ගත්තා. එහි කාන්තා ශූරතාව හිමිවූයේ කොළඹ විශාකා විදුහල් කණ්ඩායමටයි. කාන්තා හා පිරිමි අංශ කිහිපයක් යටතේ තරගාවලිය ගල්කිස්ස මුහුදු වෙරළේදී පැවැත්වුණා. එහි සමස්ථ පිරිමි ශූරතාව යුද හමුදා කණ්ඩායම දිනා ගනිද්දී අනුශූරතාව කොළඹ රාජකීය විදුහල් කණ්ඩායම දිනා ගත්තා. කාන්තා ශූරතාව කොළඹ විශාකා විදුහල් කණ්ඩායමට හිමිවුණා. අනුශූරතාව හිමිවූයේ ශාන්ත බ්‍රිජට් කණ්යාරාම කණ්ඩායමටයි. පිරිමි අංශයේ පළමු ස්ථානය තරූෂ නවෝද්ට හිමිවුණා. කාන්තා අංශයේ පළමු සථානය දිනා ගත්තේ විනාදි රූපසිංහයි."},
{"title": "කිංග්ස් ඉලවන් පන්ජාබ් කණ්ඩායමට කඩුලු 08ක ජයක්", "url": "https://www.itnnews.lk/2019/03/31/115232/", "cover_image": "https://www.itnnews.lk/wp-content/uploads/2019/03/s2.png", "date_published": "2019-03-31T14:42:11+05:30", "content": "ඉන්දිය ප්‍රිමියර් ලීග් ක්‍රිකට් තරගාවලියේ මුම්බායි ඉන්දියන්ස් කණ්ඩායම සමග පැවති තරගයෙන් කඩුලු 08ක ජයක් වාර්තා කිරිමට කිංග්ස් ඉලවන් පන්ජාබ් කණ්ඩායම කණ්ඩායම සමත් වුණා. මෙහිදි මුම්බායි ඉන්දියන්ස් නායක රෝහිත් ෂර්මට දඩමුදලක්ද පැනවීමට කටයුතු කළා. මොහාලිහීදී පැවති තරගයේ පළමුවෙන් පන්දුවට පහර දුන් මුම්බායි කණ්ඩායම පන්දුවාර විස්ස අවසානයේදී කඩුලු 07ක් දැවී ලකුනු 176 රැස් කළා. ඉනිමේ වැඩිම ලකුණු ලාභියා වූ ක්වින්ටන් ඩීකොක් ලකුණු 60ක් ලබා ගත්තා. ජයග්‍රහණය සදහා ලකුණු 177ක ඉලක්කයක් හඹා ගිය කිංග්ස් ඉලවන් පන්ජාබ් කණ්ඩායම පන්දුවාර 18යි පන්දු හතරක් අවසානයේදී  කඩුලු 02ක් පමණක් දැවි එම ඉලක්කය පසු කළා. මෙම තරගයේදී පන්දුවාර යවා නිම කිරිම සදහා වැඩි කාලවේලාවක් ලබා ගැනිම හේතුවෙන්  මුම්බායි ඉන්දියන්ස කන්ඩායමේ නායක රෝහිත් ෂර්මාට දඩ මුදලක් පනවා තිබෙනවා.  ඒ අනුව ඉන්දිය රුපියල් ලක්ෂ 12ක දඩ මුදලක් පනවා ඇති බවයි අයිපිඑල් සංවිධායකයින් නිකුත් කළ නිවේදනයේ දැක්වෙන්නේ."},
{"title": "විදේශීය දුම්වැටි තොගයක් සමග දෙදෙනෙකු අත්අඩංගුවට", "url": "https://www.itnnews.lk/2025/03/06/669779/", "cover_image": "https://www.itnnews.lk/wp-content/uploads/2025/03/dum-860x615.png", "date_published": "2025-03-06T09:47:55+05:30", "content": "විදේශීය නිෂ්පාදිත දුම්වැටි තොගයක් නීතිවිරෝධි ලෙස මෙරටට රැගෙන ආ පුද්ගලයින් දෙදෙනෙකු අත්අඩංගුවට ගෙන තිබෙනවා. රුපියල් පනස්අටලක්ෂ අසූදහසක් වටිනා මෙම දුම්වැටි තොගය මොවුන් දෙදෙනා අද අළුයම රැගෙන එන අවස්ථාවේ දී කටුනායක පොලිස් මත්ද්‍රව්‍ය කාර්යාංශයේ නිලධාරීන් විසිනුයි අත්අඩංගුවට ගනු ලැබුවේ. සැකකරුවන් දෙදෙනා නිට්ටඹුව ප්‍රදේශයේ පදිංචිකරුවන්. මේ අතර සැකකාර කාන්තාවක ද සිටින බවයි අප වාර්තාකරු සඳහන් කරන්නේ. සැකකරුවන් පොලිස් ඇප මත මුදා හැර තිබෙනවා."},
{"title": "ගුරු නිල නිවස කඩා භාණ්ඩ සොරකම් කළ සිසුවෙක් අත්අඩංගුවට", "url": "https://www.itnnews.lk/2025/02/13/664363/", "cover_image": "https://www.itnnews.lk/wp-content/uploads/2025/02/sina-860x615.jpg", "date_published": "2025-02-13T13:00:15+05:30", "content": "බගවන්තලාව පොලිස් වසමට අයත් කර්කස්වොල් වතුයායේ වතු පාසලේ ගුරු නිල නිවසක් බිඳ  එහි  තිබූ ලැප්ටොප් පරිගණයක් සහ ස්වර්ණාභරණ සොරකම් කළ එම පාසලේ අධ්‍යාපනය ලබන අවු 15 හැවිරිදි පාසල් සිසුවෙක් අත්අඩංගුවට ගෙන තිබෙනවා. ගුරුවරිය පවුලේ සමාජිකයන් සමග විදේශගතවී සිටින අවස්ථාවේ සැකකාර පාසල් සිසුවා විසින් මෙම සොරකම සිදු කර ඇති බවයි වාර්තා වන්නේ. ගුරුවරිය යළි දිවයිනට පැමිණීමෙන් පසු සොරකම සම්බන්ධයෙන් බගවන්තලාව පොලීසියට පැමිණිලි කර ඇති අතර, සිසුවාගේ නිවස පරීක්ෂා කිරීමේදි නිවසේ තිබී සොරකම් කරන ලද භාණ්ඩ සොයා ගෙන තිබෙනවා. එම වතුයායේම පදිංචි සැකකාර සිසුවාගේ දෙමව්පියන්ද සොරකමට අනුබල දිම සම්බන්ධයෙන් අත්අඩංගුවට ගැනීමටයි කටයුතු කෙරුණේ. මොවුන් හැටන් මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව පියාව රක්ෂිත බන්ධනාගාර ගත කර තිබෙනවා. සිසුවා සහ මව දැඩි ඇප කොන්දේසි මත මුදා හැරීමට මහේස්ත්‍රාත්වරයා නියෝග කර ඇති බවයි වාර්තා වන්නේ."},
{"title": "චීනයේ ගල් අඟුරු පතලක අනතුරක්", "url": "https://www.itnnews.lk/2018/12/16/52963/", "cover_image": "https://www.itnnews.lk/wp-content/uploads/2018/12/china-3.png", "date_published": "2018-12-16T15:53:07+05:30", "content": "චීනයේ ගල් අඟුරු පතලක සිදුවූ අනතුරකින් පුද්ගලයන් හත් දෙනෙකු මිය ගියා. තවත් කිහිපදෙනෙකු තුවාල ලබා තිබෙනවා. වයඹ දිග චීනයේ ප‍්‍රදේශයකයි අනතුර සිදුවුණේ. පතල කඩාවැටීම හේතුවෙන් එය සිදුව ඇති බවටයි හෙළිව තිබෙන්නේ. පසුගිය ඔක්තෝම්බර් මාසයේදී ද සිදුවූ පතල් අනතුරකින් පුද්ගලයන් අට දෙනෙකු ජීවිතක්ෂයට පත්වුණා."},
{"title": "නිවසක් මතට පස් කන්දක් කඩා වැටීමෙන් 73 හැවිරිදි පුද්ගලයෙකු ජීවිතක්ෂයට", "url": "https://www.itnnews.lk/2022/11/01/443583/", "cover_image": "https://www.itnnews.lk/wp-content/uploads/2022/11/pas-kandak.png", "date_published": "2022-11-01T11:54:39+05:30", "content": "දියතලාව,  කහගොල්ල,  හම්පනාව නිවසක් මතට පස් කන්දක් කඩා වැටීමෙන් 73 හැවිරිදි පුද්ගලයෙකු ජීවිතක්ෂයට පත්වුණා. තවත් කාන්තාවක තුවාල ලබා දියතලාව රෝහලට ඇතුළත් කර සිටිනවා. ඊයේ රාත්‍රියේ එම ප්‍රදේශයට ඇදහැලුණු අධික වර්ෂාවත් සමගයි පස් කන්ද කඩාවැටී තිබෙන්නේ. නිවසට දැඩි අලාභ හානි සිදුව තිබෙනවා."},
{"title": "අර්ජුන් ඇලෝසියස් සහ කසුන් පලිසේන යළි රිමාන්ඩ්", "url": "https://www.itnnews.lk/2018/11/29/49365/", "cover_image": "https://www.itnnews.lk/wp-content/uploads/2018/11/arjuna-palisena.png", "date_published": "2018-11-29T16:52:07+05:30", "content": "මහබැංකු බැදුම්කර වංචාව සම්බන්ධයෙන් සැකපිට අත්අඩංගුවට ගෙන රක්ෂිත බන්ධනාගාර ගතකර සිටින පර්පෙචුවෙල් ට්‍රෙෂරීස් සමාගමේ හිමිකරු අර්ජුන් ඇලෝසියස් සහ එහි ප්‍රධාන විධායක නිලධාරී කසුන් පලිසේන යන අය ලබන 4 වනදා තෙක් යළි රක්ෂිත බන්ධනාගාර ගත කිරීමට නියෝග කෙරුණා. ඒ කොළඹ කොටුව මහේස්ත්‍රාත් රංග දිසානායක මහතා හමුවට ඔවුන් ඉදිරිපත් කෙරුණු අවස්ථාවේදීයි. ඉදිරි නඩු දිනයේදී සැකකරුවන් දෙදෙනා කොළඹ ප්‍රධාන මහේස්ත්‍රාත් අධිකරණයට ඉදිරිපත් කරන ලෙස මහේස්ත්‍රාත්වරයා බන්ධනාගාර අධිකාරීවරයාට නියෝග කළා. සිය පෞද්ගලික හේතුවක් මත එම නඩුව තමන් ඉදිරියේ නොකැදවන ලෙස අධිකරණ සේවා කොමිෂන් සභාවෙන් සිදුකළ ඉල්ලීමට පිළිතුරු ලැබී ඇති බවයි මහේස්ත්‍රාත්වරයා සදහන් කළේ. ඒ අනුව නඩුව ඉදිරියේ දී කොළඹ ප්‍රධාන මහේස්ත්‍රාත්වරිය හමුවේ කැදවීමට නියමිතයි. මහේස්ත්‍රාත්වරයා, මේ සම්බන්ධයෙන් විරෝධතාවක් පවතින්නේද යන්න  අදාළ පාර්ශ්ව වලින් ප්‍රශ්න කළා. අර්ජුන් ඇලෝසියස් වෙනුවෙන් පෙනී සිටි නීතීඥවරයා සදහන් කළේ සිය සේවාදායකයා මාස නවයක් සහ සති තුනක කාලයක් බන්ධනාගාර ගතව සිටින බවයි. මහේස්ත්‍රාත් රංග දිසානායක මහතා මෙම නඩුව තමන් ඉදිරියේ නොකැදවන ලෙස කළ ඉල්ලීම අනුව නඩුව කල් යාමෙන් සිය සේවා දායකයාට අගතියක් සිදුවී ඇති බව නීතීඥවරයා පෙන්වා දුන්නා."},
{"title": "කොංගෝ රාජ්‍යයේ ඉබෝලා රෝගින්ගෙන් 50%ක් පමණ හදුනාගෙන ඇත", "url": "https://www.itnnews.lk/2019/08/03/160485/", "cover_image": "https://www.itnnews.lk/wp-content/uploads/2019/08/ebola.jpg", "date_published": "2019-08-03T09:31:32+05:30", "content": "කොංගෝ රාජ්‍යයේ ඉබෝලා රෝගින්ගෙන් සියයට පනහක් පමණ හදුනාගෙන ඇති බව සෞඛ්‍ය බලධාරින් ප‍්‍රකාශ කළා. ඔවුන්ට අවශ්‍ය ප‍්‍රතිකාර කටයුතු ආරම්භ කර තිබෙනවා. පසුගිය වසර තුළ පුද්ගලයින් 1800කට වැඩි පිරිසක් ඉබෝලා රෝගයෙන් මියගොස් ඇති බවයි වාර්තා වන්නේ. කළාපයේ පවතින ගැටුම් හේතවෙන් රෝගය පාලනය කිරිමට බාධා මතුව තිබෙනවා."},
{"title": "පිළිගත් දේශපාලන පක්ෂ 3ක් පුංචි ඡන්දයට ඇප තැන්පත් කරයි", "url": "https://www.itnnews.lk/2025/03/05/669598/", "cover_image": "https://www.itnnews.lk/wp-content/uploads/2025/03/saba-1-860x615.jpg", "date_published": "2025-03-05T16:31:57+05:30", "content": "පළාත් පාලන ඡන්ද විමසීම සඳහා මේ වනවිට පිළිගත් දේශපාලන පක්ෂ 3කින් ඇප මුදල් තැන්පත් කර තිබෙන බව මැතිවරණ කොමිෂන් සභාව පවසනවා. එම කොමිෂන් සභාව පවසන්නේ, මේ අතර ස්වාධීන කණ්ඩායම් 19 ක් ද ඇප තැන්පත් කර ඇති බවයි. මහනුවර, කොළඹ, ගම්පහ, රත්නපුර හා අම්පාර යන දිස්ත්‍රික්ක වෙනුවෙන් මෙලෙස ඇප තැන්පත් කර තිබෙනවා. අදාල ඡන්ද විමසීම සඳහා ඇප මුදල් භාරගැනීම පසුගිය (03) වැනිදා ආරම්භ වුණා. ඇප මුදල් තැන්පතු භාරගැනීම ලබන (19) වැනිදා අවසන් වීමට නියමිතයි. නමුත්, ලබන 8 , 9 , 13 , 15 සහ 16 යන දිනවලදී ඇප මුදල් භාරගැනීම සිදු නොකරන බව මැතිවරණ කොමිසම නිවේදනය කළා."},
{"title": "පනත් කෙටුම්පත් 02ක් සලකාබැලීමට කථානායකවරයාගෙන් කාරක සභා සාමාජික මන්ත්‍රීවරුන් කණ්ඩායමක්", "url": "https://www.itnnews.lk/2024/08/21/612185/", "cover_image": "https://www.itnnews.lk/wp-content/uploads/2024/08/20-2-860x615.jpg", "date_published": "2024-08-21T18:36:14+05:30", "content": "“පළාත් සභා ඡන්ද විමසීම් සංශෝධන පනත් කෙටුම්පත සහ පාර්ලිමේන්තු මැතිවරණ සංශෝධන පනත් කෙටුම්පත සලකාබැලීම සඳහා කාරක සභා සාමාජික මන්ත්‍රීවරුන් නම් කර තිබෙනවා. මේ බව කථානායකවරයා විසින් අද (21) පාර්ලිමේන්තුවට දැනුම් දුන්නා. “පළාත් සභා ඡන්ද විමසීම් (සංශෝධන)” නමැති පනත් කෙටුම්පත සලකා බැලීම සඳහා පාර්ලිමේන්තුවේ ස්ථාවර නියෝග 113(2) අනුව, ව්‍යවස්ථාදායක ස්ථාවර කාරක සභාවට පාර්ලිමේන්තු මන්ත්‍රීවරයන් 08 දෙනෙකු අතිරේක සාමාජික මන්ත්‍රීවරයන් වශයෙන් කථානායක මහින්ද යාපා අබේවර්ධන මහතා විසින් නම් කර තිබෙනවා . ඒ , ආචාර්ය සුසිල් ප්‍රේමජයන්ත, ප්‍රසන්න රණතුංග, ජානක වක්කුඹුර, චාමර සම්පත් දසනායක, නීතිඥ චන්දිම වීරක්කොඩි, මනෝ ගනේෂන්, ඉරාන් වික්‍රමරත්න සහ ජගත් කුමාර සුමිත්‍රාආරච්චි යන පාර්ලිමේන්තු මන්ත්‍රීවරුන් බවයි සදහන් කළේ. එසේම “පාර්ලිමේන්තු මැතිවරණ (සංශෝධන)” නමැති පනත් කෙටුම්පත සලකා බැලීම සඳහා පාර්ලිමේන්තුවේ ස්ථාවර නියෝග 113(2) අනුව, ව්‍යවස්ථාදායක ස්ථාවර කාරක සභාවට ද පාර්ලිමේන්තු මන්ත්‍රීවරුන් 08 දෙනෙකු අතිරේක සාමාජික මන්ත්‍රීවරයන් වශයෙන් කථානායක මහින්ද යාපා අබේවර්ධන මහතා විසින් නම් කරනු ලැබුවා. ඒ, නීතිඥ පවිත්‍රා වන්නිආරච්චි, කාංචන විජේසේකර, ප්‍රමිත බණ්ඩාර තෙන්නකෝන්, රෝහණ දිසානායක, අනුරාධ ජයරත්න, නීතිඥ චන්දිම වීරක්කොඩි, මනෝ ගනේෂන් සහ ඉරාන් වික්‍රමරත්න යන පාර්ලිමේන්තු මන්ත්‍රීවරුන්."},
{"title": "ශ්‍රී ලංකා – ඇෆ්ගනිස්ථාන ක්‍රිකට් තරගය බලන්න ඔබත් සූදානම්ද ?", "url": "https://www.itnnews.lk/2024/01/19/547605/", "cover_image": "https://www.itnnews.lk/wp-content/uploads/2024/01/1-19.jpg", "date_published": "2024-01-19T11:35:49+05:30", "content": "ශ්‍රී ලංකාව සහ ඇෆ්ගනිස්ථානය අතර පැවැත්වෙන ක්‍රිකට් තරග පිළිබඳ ශ්‍රී ලංකා ක්‍රිකට් ආයතනයෙන් නිවේදනයක් නිකුත් කර තිබෙනවා."},
{"title": "කාලගුණ විද්‍යා දෙපාර්තමේන්තුවෙන් අවවාදාත්මක නිවේදනයක්", "url": "https://www.itnnews.lk/2018/09/29/33513/", "cover_image": "https://www.itnnews.lk/wp-content/uploads/2018/09/muhudu-1.png", "date_published": "2018-09-29T13:00:44+05:30", "content": "කලාගුණ විද්‍යා දෙපාර්තමේන්තුව තද වැසි සහ තද සුලං පිලිබද අවවාදාත්මක නිවේදනයක් නිකුත් කළා. අද (29) පෙරවරුවේ සිට පස්වරු හතර දක්වා අනතුරු ඇඟවීම බලැපැවැත්වෙන බවයි දෙපාර්තමේන්තුව පවසන්නේ.ඒ හලාවත සිට කොළඹ සහ ගාල්ල හරහා මාතර දක්වා වෙරලට ඔබ්බෙන් වන ගැඹුරු සහ නොගැඹුරු ප‍්‍රදේශ වෙනුවෙන්. දිවයිනට බස්නාහිර සහ නිරිතදෙසින් වන මුහුදු ප‍්‍රදේශයේ පවතින ක‍්‍රියාකාරි වලාකුළු පද්ධතිය හේතුවෙන් මෙම තත්වය මතුවූ බවයි නිවේදනයක් නිකුත් කරමින් කාලගුණ විද්‍යා දෙපාර්තමේන්තුව සදහන් කළේ. සුලං වේගය ක්ෂණිකව ඉහල ගොස් පැයට කිලෝමීටර 80ක් දක්වා වැඩිවිය හැකි බවත්, දෙපාර්තමේන්තුව පෙන්වා දෙනවා. එම මුහුදු ප‍්‍රදේශ ක්ෂණිකව රළුවීමේ හැකියාවක් ද පවතින බවයි දෙපාර්තමේන්තුව සදහන් කළේ."},
{"title": "පාකිස්තානයේ නව කැබිනට් මණ්ඩලය පත්කෙරේ", "url": "https://www.itnnews.lk/2018/08/20/23316/", "cover_image": "https://www.itnnews.lk/wp-content/uploads/2018/08/cabinet.png", "date_published": "2018-08-20T15:23:29+05:30", "content": "පාකිස්තානයේ නව කැබිනට් මණ්ඩලය පත්කර තිබෙනවා. මෙම අමාත්‍ය මණ්ඩලයට අමාත්‍යවරුන් පහළොස් දෙනෙකු සහ උපදේශකයින් පස් දෙනෙකු ඇතුළත්. ඉස්ලාමාබාද් නුවර පැවති උත්සවයක දී නව අග්‍රාමාත්‍ය ඉම්රාන්ඛාන් ඉදිරියේ නව කැබිනට් මණ්ඩලය දිවුරුම් දුන්නා. නව අග්‍රාමාත්‍යවරයා පසුගිය සෙනසුරාදා දිවුරුම් දීම සිදු කෙරුණා. පසුගිය ජූලි මාසයේ දී පැවති මහ මැතිවරණයෙන් පී ටී අයි පක්ෂයට පාර්ලිමේන්තුවේ බහුතරය හිමිවුණා. නව පාකිස්තාන කැබිනට් මණ්ඩලයේ පර්වේස් කාටක් ආරක්ෂක අමාත්‍යවරයා ලෙසත් අසාද් උමර් මුදල් අමාත්‍යවරයා ලෙසත් දිවුරුම් දුන්නා. ශා මෙහෙමුද් ක්වර්ෂි විදේශ කටයුතු අමාත්‍යවරයා ලෙස දිවුරුම් දී තිබෙනවා."},
{"title": "ශ්‍රී ලංකාව රටක් ලෙස නොසැලී ක්‍රියා කරනවා", "url": "https://www.itnnews.lk/2021/02/21/321132/", "cover_image": "https://www.itnnews.lk/wp-content/uploads/2021/02/dinesh-1.png", "date_published": "2021-02-21T12:35:13+05:30", "content": "ජිනීවා මානව හිමිකම් කවුන්සිලය ඉදිරිපත් කළ වාර්තාව වෙනුවෙන් පිළිතුරු වාර්තාව ඉදිරිපත් කිරීමට ශ්‍රී ලංකා රජය මේ වනවිටත් කටයුතු කර ඇති බව විදේශ අමාත්‍ය දිනේෂ් ගුණවර්ධන මහතා පවසනවා. මානව හිමිකම් කවුන්සලයේ හැසිරීමෙන් ශ්‍රී ලංකාව රටක් ලෙස නොසැලී ක්‍රියාකරන බවයි අමාත්‍යවරයා අවධාරණය කරන්නේ. මේ සම්බන්ධයෙන් තවත් මැති ඇමතිවරුන් කිහිප දෙනෙකුද අදහස් පළ කළා."},
{"title": "අධ්‍යාපන පරිවර්තනයක් සඳහා ‘අධ්‍යාපන කවුන්සිලයක්’ – අගමැති හරිනි කියයි", "url": "https://www.itnnews.lk/2025/03/05/669629/", "cover_image": "https://www.itnnews.lk/wp-content/uploads/2025/03/hhhh-860x615.jpg", "date_published": "2025-03-05T16:36:34+05:30", "content": "ආචාර්ය සී.ඩබ්.ඩබ්. කන්නන්ගර මැතිතුමා සිදු කළ අධ්‍යාපන ප්‍රතිසංස්කරණය වැනි ම නව අධ්‍යාපන ප්‍රතිසංස්කරණයකට අපේ රටේ අධ්‍යාපනය රැගෙන යන්නට වත්මන් ආණ්ඩුව සුදානම් බව අග්‍රාමාත්‍ය හරිනි අමරසූරිය මහත්මිය පවසනවා. අග්‍රාමාත්‍යතුමිය මේ බව සඳහන් කළේ 2009 වසරේ අධ්‍යාපන පරිපාලනයට එකතු වූ නිලධාරීන් පළමු ශ්‍රේණියේ සිය විශේෂ ශ්‍රේණිය දක්වා උසස් කිරීමට අදාළ ව පැවති ධාරිතා සංවර්ධන වැඩසටහනක් අමතමින්. මෙම පද්ධතිය තුළ අවුලක් පවතින බවත්, කොතනින් හෝ එය නිවැරැදි විය යුතු බවත් පෙන්වා දෙන අග්‍රාමාත්‍යතුමිය  පද්ධතිය පරිවර්තනයකට රැගෙන යන්නට නම් අප තුළ ද පරිවර්තනයක් සිදු විය යුතු බව පෙන්වා දුන්නා. ඒ සඳහා අධ්‍යාපන කවුන්සිලය අපි නිර්මාණය කර ගත යුතු බවයි එතුමිය වැඩිදුරටත් සඳහන් කළේ. මෙම අවස්ථාව සඳහා අධ්‍යාපන අමාත්‍යාංශයේ අතිරේක ලේකම් අධ්‍යාපන සේවා කේ.කේ.පී ආරියසිංහමහතා ඇතුළු පිරිසක් ද සහභාගී වී සිටියා."},
{"title": "පෙබරවාරි මාසයේ වාර්තාගත සංචාරක පැමිණීමක්", "url": "https://www.itnnews.lk/2025/03/03/669085/", "cover_image": "https://www.itnnews.lk/wp-content/uploads/2025/03/6-860x615.jpg", "date_published": "2025-03-03T15:25:46+05:30", "content": "2025 වසරේ පෙබරවාරි මාසයේදී 232,000 ඉක්මවූ සංචාරකයන් පිරිසක් ශ්‍රී ලංකාවට පැමිණ තිබෙනවා . ශ්‍රී ලංකා සංචාරක සංවර්ධන අධිකාරිය සඳහන් කළේ 2025 පෙබරවාරි 01වනදා සිට 27වනදා දක්වා කාලය තුළ සංචාරකයන් 232,341ක් දිවයිනට පැමිණ ඇති බවයි. ඉන් වැඩිම සංචාරකයන් සංඛ්‍යාවක් ඉන්දියාවෙන් පැමිණ තිබෙන අතර එම සංඛ්‍යාව 34,006ක් . එමෙන්ම රුසියාවෙන් සංචාරකයන් 29,241ක් සහ එක්සත් රාජධානියෙන් සංචාරකයන් 24,830ක් පැමිණ තිබෙනවා . ශ්‍රී ලංකා සංචාරක සංවර්ධන අධිකාරිය සඳහන් කළේ මෙම වසරේ මුල් මාස 2 තුළ ශ්‍රී ලංකාව සංචාරකයන් 485,102ක් පැමිණ ඇති බවයි."},
{"title": "ලංකාවේ නගර සැලසුම් ගැන සාකච්ඡාවක්", "url": "https://www.itnnews.lk/2025/03/05/669657/", "cover_image": "https://www.itnnews.lk/wp-content/uploads/2025/03/rata-860x615.jpg", "date_published": "2025-03-05T17:30:45+05:30", "content": "සාම්ප්‍රදායික ඉදිකිරීම්වලින් ඔබ්බට ගිය විධිමත් නගර සැලසුම් තුළින් ශ්‍රී ලංකාව ආකර්ෂණීය සංචාරක ගමනාන්තයක් බවට පත් කළ හැකි බව ජනාධිපති  අනුර කුමාර දිසානායක මහතා පවසනවා. ජනාධිපති අනුර කුමාර දිසානායක මහතා මේ බව සඳහන් කර සිටියේ ජාතික භෞතික සැලසුම් දෙපාර්තමේන්තුවේ නිලධාරීන් සමඟ ජනාධිපති කාර්යාලයේදී අද (05) පැවැති සාකච්ඡාවට එක් වෙමින් . ජනාධිපති මාධ්‍ය අංශය නිවේදනය කළේ නගර සංවර්ධන සැලසුම් ක්‍රියාත්මක කිරීමේදී ශ්‍රී ලාංකේය අනන්‍යතාව පිළිඹිබු වන අයුරින් එම සැලසුම් සකස් කරන ලෙස ජනාධිපතිවරයා මෙහිදී නිලධාරීන්ට උපදෙස් දුන් බවයි. නගර පමණක් නොව ගමද සංවර්ධනය කර ග්‍රාමීය ආර්ථිකය කේන්ද්‍ර කර ගනිමින් රටේ ආර්ථිකය ඉහළ නැංවීම සඳහා වූ රජයේ වැඩපිළිවෙළ පිළිබඳව මෙහිදී දීර්ඝ ලෙස සාකච්ඡා කෙරුණු අතර එම සංවර්ධන ක්‍රියාවලියේදී ග්‍රාමීය සංස්කෘතිය හා ජන ජීවිතයේ අනන්‍යතා සුරක්ෂිත කිරීමේ වැදගත්කමද ජනාධිපතිවරයා මෙහිදී අවධාරණය කර තිබෙනවා. කම්කරු අමාත්‍ය හා ආර්ථික සංවර්ධන නියෝජ්‍ය අමාත්‍ය ආචාර්ය අනිල් ජයන්ත ප්‍රනාන්දු, ජනාධිපති ලේකම් ආචාර්ය නන්දික සනත් කුමානායක, මුදල් අමාත්‍යාංශයේ ලේකම් මහින්ද සිරිවර්ධන, ජනාධිපති ජ්‍යෙෂ්ඨ අතිරේක ලේකම් රසල් අපොන්සු, නාගරික සංවර්ධන ඉදිකිරීම් සහ නිවාස අමාත්‍යාංශයේ ලේකම් රංජිත් ආරියරත්න යන මහත්වරුන්ද, ජාතික භෞතික සැලසුම් දෙපාර්තමේන්තුවේ අධ්‍යක්ෂ ජනරාල් ඩබ්ලිව්.ආර්. රුචිර විතාන මහතා ඇතුළු ජාතික භෞතික සැලසුම් දෙපාර්තමේන්තුවේ නිලධාරීන් පිරිසක් මෙම අවස්ථාවට එක්ව සිටියා."},
{"title": "කේරළ ගංජා තොගයක් සමඟ දෙදෙනෙකු අත්අඩංගුවට", "url": "https://www.itnnews.lk/2025/03/03/669067/", "cover_image": "https://www.itnnews.lk/wp-content/uploads/2025/03/2-2-860x615.jpg", "date_published": "2025-03-03T14:26:54+05:30", "content": "රුපියල් මිලියන 78 කට අධික වටිනාකමින් යුත් කේරළ ගංජා තොගයක් සමඟ පුද්ගලයින් ‍දෙදෙනෙකු යාපනය ප්‍රදේශයේ දී නාවික හමුදාව විසින් අත්අඩංගුවට ගෙන තිබෙනවා . යාපනය අනලතිව් දූපතට ඔබ්බෙන් වූ උතුරු මුහුදේ අද (03) අළුයම සිදුකළ විශේෂ සෝදිසි මෙහෙයුමකදීයි මෙම කේරළ ගංජා තොගය සොයාගෙන ඇත්තේ. එහිදී කිලෝග්‍රෑම් 197කට අධික කේරල ගංජා තොගයක් සමඟ ඩිංගි යාත්‍රාවක් නාවික හමුදා භාරයට ගෙන තිබෙනවා . නාවික හමුදා භාරයට ගත් සැකකරුවන්, කේරළ ගංජා තොගය ඉදිරි නීතිමය කටයුතු සඳහා යාපනය කරෙයිනගර් පොලිස් ස්ථානය වෙත භාරදීමට නියමිත බවයි නාවික හමුදාව පැවසුවේ"},
{"title": "පහේ ශිෂ්‍යාධාර මුදල ලබාදෙන ශිෂ්‍ය සංඛ්‍යාව විසිදහස දක්වා ඉහළ නංවයි", "url": "https://www.itnnews.lk/2019/10/25/186006/", "cover_image": "https://www.itnnews.lk/wp-content/uploads/2019/01/Grade-5-exam.png", "date_published": "2019-10-25T18:18:34+05:30", "content": "පහ ශ්‍රේණිය ශිෂ්‍යාධාර මුදල ලබාදෙන ශිෂ්‍ය සංඛ්‍යාව පහළොස් දහසේ සිට විසිදහස දක්වා ඉහළ නැංවූ බව අධ්‍යාපන අමාත්‍යාංශය පවසනවා. මෙවර පහ ශ්‍රේණියේ ශිෂ්‍යත්ව විභාගයට පෙනී සිටි විශේෂ අවශ්‍යතා සහිත සිසුන් 250 දෙනෙකුට ද ශිෂ්‍යාධාර ලබාදීමට පියවර ගෙන ඇති බව අධ්‍යාපන අමාත්‍යාංශය පවසන්නේ. ශිෂ්‍යත්ව විභාගයෙන් ලබාගන්නා ලකුණු පදනම් කර ගනිමින් ශිෂ්‍යාධාර ලබාදෙන සිසුන් තෝරා ගැණෙනවා. එහෙත් විශේෂ අවශ්‍යතා සහිත දරුවන් තෝරාගෙන ඇත්තේ ශිෂ්‍යත්ව විභාගයට පෙනීසිටීම අරමුණු කර ගනිමින්. හයවන ශ්‍රේණියේ සිට 13 වන ශ්‍රේණිය දක්වාම ශිෂ්‍යාධාර මුදල හිමිවනවා. ශිෂ්‍යාධාර දීමනාව ද මසකට රුපියල් 500 සිට රුපියල් 750 දක්වා ඉහළ නැංවීමට පියවර ගත් බවයි අධ්‍යාපන අමාත්‍යාංශය පවසන්නේ."},
{"title": "පාකිස්තාන නව අගමැතිගෙන් ඉන්දියාවට ආරාධනාවක්", "url": "https://www.itnnews.lk/2018/08/22/23765/", "cover_image": "https://www.itnnews.lk/wp-content/uploads/2018/08/imran-khan-2.png", "date_published": "2018-08-22T10:05:30+05:30", "content": "පාකිස්තාන නව අග්‍රාමාත්‍ය ඉම්රාන් ඛාන් ඉන්දියාවට ආරාධනාවක් කළා. ඉන්දියාව සහ පාකිස්තානය අතර පවත්නා ගැටලු නිරාකරණය කර ගැනීම සදහායි මෙසේ ආරාධනාකර ඇත්තේ. ට්විටර් පණිවුඩයක් මගින් මෙම ආරාධනාව සිදුකළ පාකිස්තාන අග්‍රාමාත්‍යවරයා සදහන් කරන්නේ කාශ්මීර ගැටලුව පිළිබද විශේෂ අවධානය යොමුකළ යුතු බවයි. දරිද්‍රතාව පිටුදැකීම මෙන්ම දකුණු ආසියාවේ රටවල සහෝදරත්වය ගොඩනගාගැනීම ද මෙම සාකච්ඡාවේ තවත් අරමුණක්. දෙරට අතර ආරවුල් විසදීම සදහා ඉම්රාන් ඛාන් විසින් වෙළෙද ගිවිසුම් ඇති කර ගැනීමටත් යෝජනා කර තිබෙන බව ට්විටර් පණිවුඩයේ සදහන්. ඉන්දීය අගමැති නරේන්ද්‍ර මෝදි පාකිස්තාන නව අග්‍රාමාත්‍යවරයාට සුබ පැතුම් පණිවුඩයක් නිකුත්  කිරීමෙන් අනතුරුවයි ඉම්රාන් ඛාන් මෙලෙස නිවේදනය කර ඇත්තේ."},
{"title": "විදේශ සබඳතා අමාත්‍යාංශයේ කොන්සියුලර් සේවා තාවකාලිකව නතර කෙරේ", "url": "https://www.itnnews.lk/2020/03/17/232886/", "cover_image": "https://www.itnnews.lk/wp-content/uploads/2020/03/widesa-sabadatha.jpg", "date_published": "2020-03-17T16:45:24+05:30", "content": "විදේශ සබඳතා අමාත්‍යාංශයේ කොන්සියුලර් සේවා තාවකාලිකව නතර කර තිබෙනවා. ඒ ලබන 29 වනදා දක්වායි. විදේශගත ශ්‍රී ලාංකිකයන්ගේ මරණ සම්බන්ධ සිද්ධි හා ඊට අදාළ ලේඛන පිළිබඳ විමසීම් සඳහා පූර්ව අයැදුම් කිරීමක් මගින් වේලාව වෙන්කරගත හැකියි. ඒ සඳහා හදිසි දුරකථන අංක 2 ක් හඳුන්වා දි තිබෙනවා. 0112 235 942,  0112 338 847 එම දුරකථන අංකයි.   [ot-caption title=”” url=”https://www.itnnews.lk/wp-content/uploads/2020/03/widesa-sabadatha.jpg”]"},
{"title": "මිද්දෙණිය ත්‍රිත්ව ඝාතනයේ වෙඩික්කරු අත්අඩංගුවට", "url": "https://www.itnnews.lk/2025/03/05/669659/", "cover_image": "https://www.itnnews.lk/wp-content/uploads/2025/03/1-4-860x615.jpg", "date_published": "2025-03-05T17:22:24+05:30", "content": "පසුගියදා මිද්දෙණිය ප්‍රදේශයේ සිදු වූ ත්‍රිත්ව ඝාතනයට සම්බන්ධ වෙඩික්කරු අත්අඩංගුවට ගෙන තිබෙනවා. මෙම වෙඩි තැබීමෙන් වීරකැටිය, මීගස් ආර ප්‍රදේශයේ පදිංචිව සිටි අරුණ විදානගමගේ සහ ඔහුගේ 08 හැවිරිදි දියණිය සහ ඔහුගේ 09හැවිරිදි පුතු ජීවිතක්ෂයට පත්වුණා. ඔහු තම දරුවන් තිදෙනාද සමග යතුරු පැදියෙන් රාත්‍රී ආහාරය රැගෙන ඒම සඳහා වීරකැටිය මිද්දෙණිය මාර්ගයේ ගල්පොත්තයාය ප්‍රදේශයේ පිහිටි වෙළෙඳ සැලකට ගොස් තිබුණ බවයි වාර්තා වුණේ . රාත්‍රී ආහාරය සූදානම් කරන තුරු ඔහු සිය වැඩිමහල් දරුවා එම ස්ථානයේ නවතා අවුරුදු හයක් වයසැති දියණිය සහ අවුරුදු 9ක් වයසැති පුතා සමඟ යතුරු පැදියෙන් වෙනත් වෙළෙඳ සැලකට ගොස් තිබෙනවා . ඔහු සහ දරුවන් දෙදෙනා මෙම වෙඩි ප්‍රහාරයට ලක්ව තිබුණේ එම වෙළෙඳ සැලට ගොස් යළි එමින් සිටි අතරවාරයේදීයි. වීරකැටිය මිද්දෙණිය මාර්ගයේ ගල්පොත්තයාය 9 කණුව අසළදී මෙම වෙඩි තැබීම සිදුව තිබුණා. පොලිසිය පැවසුවේ යතුරු පැදියකින් පැමිණි දෙදෙනෙක් T56 වර්ගයේ ගිනි අවියකින් වෙඩි තබා පළා ගොස් තිබූ බවයි. වෙඩි වැදීමෙන් 39 හැවිරිදි අරුණ විදානගමගේ නැමැත්තා එම ස්ථානයේදීම මිය ගොස් තිබුණා . අවුරුදු 6ක් වයසැති ඔහුගේ දියණිය ද මෙම වෙඩි වැදීමෙන් බරපතල තුවාල ලැබූ අතර, ඇය තංගල්ල මූලික රෝහලට ඇතුළත් කිරීමෙන් අනතුරුව මිය ගොස් තිබුණා . පිරිමි දරුවා ගාල්ල ජාතික රෝහලේ ප්‍රතිකාර ලබමින් සිටියදී ජීවිතක්ෂයට පත්වුණ බවයි වාර්තා වුණේ . මෙම අපරාධය සම්බන්ධයෙන් මේ වන විට සැකකරුවන් 08 දෙනෙකු අත්අඩංගුවට ගෙන තිබෙනවා."},
{"title": "නාරහේන්පිට විශේෂ ආර්ථික මධ්‍යස්ථානය යළි විවෘත කෙරේ", "url": "https://www.itnnews.lk/2020/04/27/242853/", "cover_image": "https://www.itnnews.lk/wp-content/uploads/2020/04/wisabija.jpg", "date_published": "2020-04-27T18:51:16+05:30", "content": "විෂබීජහරණය සඳහා ඊයේ දිනයේ වසා දැමුණ නාරහේන්පිට විශේෂ ආර්ථික මධ්‍යස්ථානය අද පෙරවරුවේ යළි විවෘත කෙරුණා. මැනිං වෙළෙදපොල වසා දැමීමත් සමඟ  නාරහේන්පිට විශේෂ ආර්ථික මධ්‍යස්ථානය අඛණ්ඩව විවෘතව තැබීමට පියවර ගැනුණා.  ඒ අත්‍යවශ්‍ය සේවාවල නියුතු බලපත්‍ර ලාභීන් සඳහා එළවළු පළතුරු ඇතුළු අත්‍යවශ්‍ය ද්‍රව්‍ය මිලදී ගැනීම සඳහායි. උදෑසන කාලයේ දී තොග වෙළෙදාම් සිදුකෙරුණු අතර සවස් කාලයේ දී සිල්ලර වෙළෙදාම් කටයුතු සිදුකෙරුණා. ඊයේ දිනයේ  ආර්ථික මධ්‍යස්ථානය වසා දැමුණ අතර එම පරිශ්‍රය සම්පූර්ණයෙන්ම විෂබීජහරණයට ලක් කිරීමට කටයුතු කෙරුණා. ඉන් අනතුරුවයි අද පෙරවරුවේ එය යළි විවෘත කෙරුණේ. ආර්ථික මධ්‍යස්ථානය වෙත පැමිණීමේදී සෞඛ්‍ය අංශ ලබා දී ඇති ආරක්ෂිත උපදෙස් නිසි පරිදී අනුගමනය කරන ලෙස එම මධ්‍යස්ථාන කළමනාකාරීත්වය වෙළෙදුන්ගෙන් ඉල්ලා සිටිනවා."},
{"title": "අයිස් මත්ද්‍රව්‍ය සමග පුද්ගලයෙකු අත්අඩංගුවට", "url": "https://www.itnnews.lk/2025/02/01/661413/", "cover_image": "https://www.itnnews.lk/wp-content/uploads/2025/02/14-860x615.jpg", "date_published": "2025-02-01T13:54:36+05:30", "content": "කුරුඳු වත්ත ධර්මපාල මාවත ප්‍රදේශයේදී අයිස් මත්ද්‍රව්‍ය කිලෝ 1 ක් සහ ග්‍රෑම් 190ක් සන්තකයේ තබාගෙන සිටි සැකකරුවෙකු ඊයේ (31) අත්අඩංගුවට ගත් බව කුරුඳු වත්ත පොලිසිය පවසනවා . මෙසේ අත්අඩංගුවට ගෙන ඇත්තේ බොරැල්ල ප්‍රදේශයේ පදිංචි 35 හැවිරිදි පුද්ගලයෙක් . අත්අඩංගුවට ගත් සැකකරු අධිකරණයට ඉදිරිපත් කිරීමට නියමිතව තිබෙනවා . කුරැදුවත්ත පොලිසිය වැඩිදුර විමර්ශන සිදුකරනවා ."},
{"title": "ශ්‍රීලනිපය වෙනම ඉල්ලයිද? – තීරණය අද රැයේදීම", "url": "https://www.itnnews.lk/2020/03/16/232683/", "cover_image": "https://www.itnnews.lk/wp-content/uploads/2020/03/SLFP.jpg", "date_published": "2020-03-17T09:29:30+05:30", "content": "ශ්‍රී ලංකා නිදහස් පක්‍ෂය අත ලකුණ යටතේ දිස්ත්‍රික් 4 කට තනිව තරග කරන බව පක්‍ෂයේ මහලේකම් හිටපු පාර්ලිමේන්තු මන්ත්‍රී දයාසිරි ජයසේකර මහතා පවසනවා. අද පැවති මාධ්‍ය හමුවකදී ඒ මහතා මේ බව ප්‍රකාශ කළා. [ot-video type=”youtube” url=”https://youtu.be/xRe0Wb0BOFQ”] මේ අතර ශ්‍රී ලංකා නිදහස් පක්‍ෂය සියලු දිස්ත්‍රික්වලට තනිව තරග කිරීම පිළිබඳ බලපෑමක් පක්‍ෂය තුළින්ම මතු වී තිබෙන බව එම පක්‍ෂයේ ජ්‍යෙෂ්ඨ උප සභාපති මහාචාර්ය රෝහණ ලක්‍ෂ්මන් පියදාස මහතා පවසනවා. පක්‍ෂ නායක මෛත්‍රීපාල සිරිසේන මහතාගේ ප්‍රධානත්වයෙන් අද රාත්‍රීයේ පැවැත්වෙන රැස්වීමේදී ඒ පිළිබඳ තීරණයක් ගන්නා බවයි මහාචාර්යවරයා ප්‍රකාශ කළේ."},
{"title": "ලාෆ්ස් ගෑස් මිල ගැන දැනුම්දීමක්", "url": "https://www.itnnews.lk/2025/02/28/668467/", "cover_image": "https://www.itnnews.lk/wp-content/uploads/2025/02/8-18-860x615.jpg", "date_published": "2025-02-28T17:27:10+05:30", "content": "මාර්තු මාසය සඳහා ලාෆ්ස් ගෑස් මිලේ සංශෝධනයක් සිදුනොකරන බව එම සමාගම දැනුම් දී තිබෙනවා . එම සමාගමේ අධ්‍යක්ෂ ආචාර්ය නිරෝෂන් ජේ. පීරිස් මහතායි මේ බව සඳහන් කළේ. ඒ අනුව මේ වනවිට කිලෝග්‍රෑම් 12.5ක ලාෆ්ස් ගෘහස්ථ ගෑස් සිලින්ඩරයක් රුපියල් 3,680කට අලෙවි කෙරෙනවා ."},
{"title": "ලබන 21 සහ 22 සුරාසැල් වැසේ", "url": "https://www.itnnews.lk/2024/09/19/620243/", "cover_image": "https://www.itnnews.lk/wp-content/uploads/2024/09/sura-860x615.png", "date_published": "2024-09-19T09:27:18+05:30", "content": "2024 ජනාධිපතිවරණයේ ජන්ද විමසීම හේතුවෙන් මත්පැන් විකිණීම සඳහා වූ සුරාබදු බලපත්‍රලත් ස්ථාන වසාදමන බව සුරාබදු දෙපාර්තමේන්තුව මාධ්‍ය නිවේදනයක් නිකුත් කරමින් සඳහන් කරයි. ඒ අනුව 21 සහ 22 යන දෙදෙදින තුළ සංචාරක මණ්ඩලයේ අනුමැතිය ලත් තරු පන්ති තුනට (3 Stars) ඉහළ සුරාබදු ර.බි 7 බලපත්‍ර සහිත හෝටල් හා විශේෂ බුටික් විලා බලපත්‍ර ලත් ස්ථාන වල නේවාසිකව රැඳී සිටින සංචාරකයින් සඳහා පමණක් මත්පැන් නිකුත් කිරිමට අවසර ලබාදී තිබෙනවා. දිවයින පුරා පිහිටි සෙසු සියලුම සිල්ලරට මත්පැන් විකිණිම සඳහා වූ සුරාබදු බලපත්‍රලත් මත්පැන් හල් වසා තැබිය යුතු බවට සුරාබදු කොමසාරිස් ජනරාල්වරයා විසින් නියෝග කර තිබෙනවා. විශේෂයෙන් ජනාධිපතිවරණ කාලසීමාව තුළ සිදුවන අපරාධ, මත්ද්‍රව්‍ය අපරාධ හා දුම්කොල අපරාධ සම්බන්ධ පැමිණිලි භාරගැනීම සඳහා සුරාබදු දෙපාර්තමේන්තුවේ මෙහෙයුම් මැදිරිය හා සම්බන්ධිත කෙටි දුරකථන අංකය වන 1913 දවසේ පැය 24 පුරා මහජනතාව වෙත විවෘතව තැබෙනවා."},
{"title": "අනීතිකව පවත්වාගෙන යන මල් ශාලාවක් තහනම් කිරීමට COPA උපදෙස්", "url": "https://www.itnnews.lk/2025/02/28/668421/", "cover_image": "https://www.itnnews.lk/wp-content/uploads/2025/02/copa-860x615.jpg", "date_published": "2025-02-28T16:14:50+05:30", "content": "1994 සිට කොළඹ මහ නගර සභාවේ භුක්තිය හිමි, බොරැල්ල සුසාන භූමියේ නිල නිවාසය හා ඉඩම අවභාවිත කරමින් කොළඹ මහ නගර සභාවේම සේවකයෙක් මල් ශාලාවක් ආරම්භ කර පවත්වාගෙන යන බව රජයේ ගිණුම් \nපිළිබඳ කාරක සභාවේදී (COPA) අනාවරණය වුණා. මෙම කරුණු අනාවරණය වූයේ පාර්ලිමේන්තු මන්ත්‍රී අරවින්ද සෙනරත් මහතාගේ සභාපතිත්වයෙන් රජයේ ගිණුම් පිළිබඳ කාරක සභාව (COPA) පසුගිය 25 සහ 27 යන දිනයන්හිදී පාර්ලිමේන්තුවේදී රැස්වූ අවස්ථාවේදීයි. මෙම දිනයන්හිදී 2022, හා 2023 වර්ෂයන්හි විගණකාධිපති වාර්තා සහ වර්තමාන කාර්යසාධනය පිළිබඳ පරික්ෂා කිරීම සඳහා කොළඹ මහ නගර සභාවේ නිලධාරීහු කාරක සභාවට කැඳවා තිබුණා. මෙහිදී පළමු දින කරුණු දක්වමින් විගණකාධිපතිවරයා බොරැල්ල සුසාන භූමියේ අනවසර ගොඩනැගිල්ලේ නිත්‍යානුකූල නොවන ආකාරයෙන් ව්‍යාපාරයක් පවත්වාගෙන යාම සම්බන්ධයෙන් කොළඹ මහ නගර සභාව කිසිදු ක්‍රියාමාර්ගයක් ගෙන නොමැති බව පැවසුවා. 2023.07.06 වැනි දිනට පෙර ඒ සම්බන්ධයෙන් කටයුතු කරන ආකාරය හා එම ගොඩනැගිල්ල නැවත කොළඹ මහ නගර සභාව වෙත ලබා ගැනීම පිළිබඳ නියෝග ඇතුළත් වාර්තාවක් කාරක සභාව වෙත ඉදිරිපත් කරන ලෙසට කාරක සභාව විසින් මීට පෙර ලබාදුන් නිර්දේශයට අනුව කොළඹ මහ නගර සභාව විසින් වාර්තාවක් ඉදිරිපත් කර තිබුනත් ගොඩනැගිල්ල නැවත මහ නගර සභාව වෙත ලබාගැනීමේ කිසිදු ප්‍රගතියක් පෙන්වා නොතිබුණා. ඒ අනුව එහිදී අදහස් දක්වමින් නිලධාරීහු මහ නගර සභාවේ සේවයේ නියුතු සේවකයෙකු බොරැල්ල සුසාන භූමියේ නිල නිවාසය හා ඉඩම අවභාවිත කරමින්, සිදුකරමින් යන ව්‍යාපාරය පිළිබද කරුණු, කාරක සභාවට ඉදිරිපත් කළා. එම සේවකයා මීට පෙර වැඩ තහනමකට ලක්ව සිට නැවතත් සේවයේ පිහිටවූ පුද්ගලයෙක් බව එම නිලධාරීහු වැඩි දුරටත් අදහස් දක්වමින් පැවසුවා. මෙහිදී සභාපතිවරයා විසින් එම මල් ශාලාව කොළඹ නගරයේ මල් ශාලාවක් ලෙස ලියාපදිංචි කර තිබේද යන්න නිලධාරීන්ගෙන් විමසා සිටියා. එහිදී නිලධාරීන් විසින් ප්‍රකාශ කළේ මල් ශාලාවක් සඳහා අවශ්‍යවන බලපත්‍ර නොගෙන අනීතිකව පවත්වාගෙන යන මෙම මල් ශාලාව, සමාගම් රෙජිස්ට්‍රාර් යටතේ සමාගමක් ලෙස ලියාපදිංචි කර ඇති බවයි. එහිදී අදහස් දැක්වූ සභාපතිවරයා පාරිසරික වාර්තාවක් හෝ නොමැතිව මල් ශාලාවක් පවත්වාගෙන යන්නේ කෙසේ ද යන්න විමසුවා. එහිදී කරුණු දැක්වූ නිලධාරීහු එසේ සිදුකිරීමට හැකියාවක් නොමැති බව කාරක සභාවට දැන්වූවා. ඒ අනුව අනීතිකව පවත්වාගෙන මෙම මල් ශාලාව වහාම තහනම් කිරීමට කටයුතු කරන ලෙස කාරක සභාව විසින් නියෝග කළා. මෙහිදී කාරක සභාව හමුවේ පෙනී සිටි එවකට කොළඹ මහ නගර සභාවේ නාගරික කොමසාරිස්වරිය එම මල් ශාලාව අනීතිකව පවත්වාගෙන යාම සම්බන්ධයෙන් ඇය සතු තොරතුරු කාරක සභාවට ඉදිරිපත් කළා. එහිදී මෙම මල් ශාලාව 1994 සිට පවත්වාගෙන යන බව අනාවරණය වුණා. කුඨ ලේඛන පෙන්වා අදාළ මල් ශාලාවේ හා එම භූමියේ අයිතිය ලබා ගැනීමට එම සේවකයා උත්සාහ කළද එය සාර්ථක නොවූ බවත් මේ පිළිබඳව දිගින් දිගටම තමන් කටයුතු කිරීම නිසා ජිවිත තර්ජන වලට පවා නතුවීමට සිදුවූ බවත් ඇය කාරක සභාව හමුවේ කරුණු දක්වමින් පැවසුවා. මෙම නීති විරෝධී ක්‍රියාවලිය ප්‍රසිද්ධියේ සිදුවන ක්‍රියාවලියක් බව පෙන්වා දුන් හිටපු නාගරික කොමසාරිස්වරිය 1994 සිට 2020 දක්වා කාලය තුළ මෙම ගොඩනැගිල්ල සහ භූමිය අවභාවිතා කිරීම වෙනුවෙන් මිලියන 41ක් අලාභයක් \nකොළඹ මහ නගර සභාවට සිදුව ඇති බව පෙන්වා දුන්නා. එමෙන්ම රාජ්‍ය සේවකයෙකුට ව්‍යාපාර කිරීම නීති විරෝධී බැවින් වංචා සහගතව අදාළ ව්‍යාපාරයේ නම විටින් විට වෙනස් කරමින් ද ව්‍යාපාර කටයුතු කරන බවද ඇය වැඩි දුරටත් කරුණු දක්වමින් පැවසුවා. තවද මෙම මල් ශාලාව පවත්වාගෙන යන කොළඹ මහ නගර සභාවේ සේවකයාට කොවිඩ් වසංගත සමයේ දේහයක් භූමදානය කිරීම සඳහා ලක්ෂ 6ක් අල්ලස් වශයෙන් ඉල්ලා සිටීම සම්බන්ධව සහ බොරැල්ල පොදු සුසාන භූමියේ නිකුත් කරන රිසිට්පත්, වංචා සහගතව නිකුත් කිරීම සම්බන්ධව චෝදනාවට ලක්ව සිටි පුද්ගලයෙක් බවද කාරක සභාවේදී අනාවරණය වුණා. දීර්ඝ කාලයක් තිස්සේ සිදුකරන මෙම වංචනික ක්‍රියාවලිය තනි පුද්ගලයෙක්ට සිදුකිරීමට නොහැකි බවත් එම ක්‍රියාවලිය පිටුපස තවත් නිලධාරීන් රැසක් සිටින බවත් කාරක සභාවේ සාමාජික මන්ත්‍රීවරයන් පැවැසුවා. එම නිසා පොදු දේපළ පනත යටතේ මෙම පුද්ගලයාට එරෙහිව කටයුතු කළයුතු බව කාරක සභාව යෝජනා කර තිබෙනවා. ඒ අනුව මෙම පුද්ගලයා විසින් රාජ්‍ය දේපල අනිසි ලෙස භාවිත කරමින් සිදුකරන මෙම ව්‍යාපාරය පිළිබඳව විමර්ශනයක් සිදුකර වාර්තාවක් සති දෙකක් තුළ කාරක සභාවට යොමු කරන ලෙස සභාපතිවරයා විසින් බස්නාහිර පළාත් ප්‍රධන ලේකම්වරියට උපදෙස් ලබා දුන්නා. මෙහිදී අනීතිකව පවත්වාගෙන යන මෙම මල් ශාලාව පිළිබඳව සිදු කළ හෙළිදරවු පිළිබඳව කාරක සභාවේ ප්‍රශංසාව හිටපු නාගරික කොමසාරිස්වරිය වෙත පිරිනමා තිබෙනවා. ඒ ප්‍රශංසාව ඇගේ පෞද්ගලික ලිපි ගොනුව සඳහා යොමු කිරීමට අවශ්‍ය කටයුතු කිරීමට කාරක සභා සභාපතිවරයා විසින් නිලධාරීන්ට උපදෙස් ලබා දුන්නා. මෙම රැස්වීම් සඳහා කාරක සභා සාමාජික  නියෝජ්‍ය අමාත්‍යවරුන් වන නලින් හේවගේ, ඇන්ටන් ජයකොඩි, සුගත් තිලකරත්න, කාරක සභා සාමාජික මන්ත්‍රීවරයන් වන රුවන්තිලක ජයකොඩි, චන්දන සූරියආරච්චි, නීතිඥ \nසාගරිකා අතාවුද, ඔෂානි උමංගා, සුසන්ත කුමාර නවරත්න, (වෛද්‍ය) ජනක සේනාරත්න, දිනිඳු සමන්, ලාල් ප්‍රේමනාත් යන මහත්ම මහත්මීන් ඇතුළු රාජ්‍ය නිලධාරීහු පිරිසක් සහභාගී වී සිටියා."},
{"title": "සුඩානයේ සාගතය ඉහළ යන බවට ජගත් සංවිධානය අනතුරු අඟවයි", "url": "https://www.itnnews.lk/2025/02/28/668435/", "cover_image": "https://www.itnnews.lk/wp-content/uploads/2025/02/su-860x615.jpg", "date_published": "2025-02-28T16:19:10+05:30", "content": "සුඩානයේ මුහුණදී ඇති සාගත තත්ත්වය දිනෙන් දින ඉහළ යමින් පවතින බවට ජගත් සංවිධානය අනතුරු අඟවනවා. සුඩානයේ හටගෙන ඇති යුද ගැටුම් අවසන් කිරීමට කටයුතු නොකළහොත් දැඩි අර්බුදකාරී තත්ත්වයක් සුඩානය තුළ හටගත හැකි බව ජගත් සංවිධාන මානව හිමිකම් ප්‍රධානියා පෙන්වා දෙනවා. ලක්ෂ හයකට අධික පිරිසක් සාගත තත්ත්වයක් අභියස පසුවන බවයි ඔහු පවසන්නේ. සුඩානයේ ප්‍රදේශ පහක තත්ත්වය මේ වන විටත් බරපතල අතට හැරී ඇති අතර එම ප්‍රදේශයන්හි ආහාර බෙදාදීම හෝ සෞඛය පහසුකම් සැපයීමට කැරළිකරුවන් ඉඩ ලබානොදීම ඊට හේතුවී තිබෙනවා. ඉදිරි මාස 3ක කාලය තුළදී සුඩානය දරුණු ආගාධයකට ඇදවැටීමට ඉඩ ඇති බවටයි මානව හිමිකම් ප්‍රධානී වෝල්කර් ටර්ක් අනතුරු අගවන්නේ."},
{"title": "අයවැයෙන් වාරි කර්මාන්තය සඳහා විශාල මුදලක් වෙන් කළා – ජනපති", "url": "https://www.itnnews.lk/2025/03/06/670000/", "cover_image": "https://www.itnnews.lk/wp-content/uploads/2025/03/14-3-860x615.jpg", "date_published": "2025-03-06T21:21:42+05:30", "content": "මෙවර අයවැයෙන් වාරි පද්ධතියේ සංවර්ධනය සඳහා වෙන් කරන ලද ප්‍රතිපාදන ඉදිරි මාස 08 තුළ පූර්ණ හා ඵලදායී ලෙස ලෙස යෙදවීමේ අවශ්‍යතාව ජනාධිපති අනුර කුමාර දිසානායක මහතා නිලධාරීන්ට පෙන්වා දී තිබෙනවා . ජනාධිපතිවරයා මේ බව සඳහන් කළේ මෙරට වාරි පද්ධතියේ සංවර්ධනය සඳහා ගත යුතු ඉදිරි පියවර සහ මෙවර අය-වැයෙන් වාරි කර්මාන්තය වෙනුවෙන් වෙන් කරන ලද ප්‍රතිපාදන යෙදවීම පිළිබඳ අද (06) ජනාධිපති කාර්යාලයේ පැවති සාකච්ඡාවට එක් වෙමින් . ගොවි ජනතාවගේ දීර්ඝ කාලීන ගැටලුවක් වන ජල ගැටලුවට ස්ථීරසාර විසඳුමක් ලබා දීමේ අරමුණින් මෙවර අය-වැයෙන් වාරි කර්මාන්තය සඳහා විශාල මුදලක් වෙන් කර ඇති බව ජනාධිපතිවරයා මෙහිදී පැවසුවා . එම ප්‍රතිපාදන අදාළ ව්‍යාපෘති සඳහා ඵලදායීව යෙදවීම තුළින් මෙම වසරේ මෙරට අපේක්ෂිත ආර්ථික වර්ධන ඉලක්කය වූ 3% – 4%ක මට්ටමට පහසුවෙන් ළඟා විය හැකි බැවින් අදාළ ව්‍යාපෘති ඉතා සමීපව අධ්‍යයනය කරමින් ඵලදායී ලෙස ප්‍රතිපාදන යෙදවීම පිළිබඳව මෙහිදී සාකච්ඡා කර තිබෙනවා . කෘෂිකර්ම, පශු සම්පත්, ඉඩම් හා වාරිමාර්ග අමාත්‍ය කේ.ඩී. ලාල්කාන්ත, ඉඩම් හා වාරිමාර්ග නියෝජ්‍ය අමාත්‍ය වෛද්‍ය සුසිල් රණසිංහ, කෘෂිකර්ම, පශු \nසම්පත්, ඉඩම් හා වාරිමාර්ග අමාත්‍යාංශයේ ලේකම් ඩී.පී. වික්‍රමසිංහ, ජනාධිපති ජ්‍යෙෂ්ඨ අතිරේක ලේකම් කපිල ජනක බණ්ඩාර යන මහත්වරු සහ කෘෂිකර්ම, පශු සම්පත්, ඉඩම් හා වාරිමාර්ග අමාත්‍යාංශයේ ජ්‍යෙෂ්ඨ නිලධාරිහුද, වාරි ව්‍යාපෘති අධ්‍යක්ෂවරුන් ඇතුළු පිරිසක් මෙම අවස්ථාවට එක් ව තිබෙනවා ."},
{"title": "සිංහරාජ හෙළ ඔසු සමාගමේ සිංහරාජ තෛලය එළි දැක්වේ", "url": "https://www.itnnews.lk/2021/12/08/381519/", "cover_image": "https://www.itnnews.lk/wp-content/uploads/2021/12/sinharaja.png", "date_published": "2021-12-08T13:34:53+05:30", "content": "සිංහරාජ හෙළ ඔසු සමාගමේ නවතම ආයුර්වේද නිෂ්පාදනයක් වන සිංහරාජ තෛලය එළි දැක්වීම වැල්ලවායේ දී සිදු කෙරුණා. මෙම සමාගමේ කළමනාකාර අධ්‍යක්ෂ ඩිලාන් වීරසේකර මහතා සිංහරාජ තෛලය නව නිෂ්පාදනය ආයුර්වේද වෛද්‍ය කුමාරසිංහ වීරසේකර මහතා වෙත නිල වශයෙන් භාර දුන්නා. වෙල්ලස්ස ප්‍ර දේශයේ පාරම්පරික වෙද පරම්පරාවකට අයත් කුමාරසිංහ වීරසේකර දේශීය වෛද්‍යවරයාගේ මග පෙන්වීමෙන් නිෂ්පාදනය කළ සිංහරාජ තෛලය ආතරයිටිස් ඇතුලු රෝග රැසකට ගුණදායක වනවා. දේශීය වෙදකමේ ජීව ගුණය රැක ගනිමින් සෞඛ්‍ය ආරක්ෂිතව ජාත්‍යන්තර ප්‍රමිතියෙන් යුතුව මෙය නිෂ්පාදනය කර තිබෙනවා. සියයට සියයක් දේශීය සමාගමක් වන සිංහරාජය හෙළ ඔසු පුද්ගලික සමාගම වැල්ලවාය ප්‍ර දේශය කේන්ද්‍ර කර ගනිමින් ක්‍රියාත්මකයි."},
{"title": "උතුරු නැගෙනහිර පළාත සංවර්ධනයට ස්විස්ටර්ලන්තයේ සහාය", "url": "https://www.itnnews.lk/2025/03/07/670017/", "cover_image": "https://www.itnnews.lk/wp-content/uploads/2025/03/swis-860x615.png", "date_published": "2025-03-07T06:31:13+05:30", "content": "උතුරු නැගෙනහිර පළාත් සංවර්ධනය කිරීමේදී යටිතල පහසුකම් සංවර්ධනය කිරීමටත් ජනතාවගේ ආර්ථිකය නගා සිටුවීමටත් සහාය ලබාදීමට ස්විස්ටර්ලන්තය සූදානමින් පසුවනවා. ශ්‍රී ලංකාවේ ස්විස්ටර්ලන්ත තානාපති  සිරි වෝල්ට් මහත්මිය ජනතා විමුක්ති පෙරමුණේ  ප්‍රධාන කාර්යාලයේ පැවති සාකච්ඡාවකදී මේ බව ප්‍රකාශ කළා. නව ආණ්ඩුව රට තුල සංහිදියාව ඇති කිරීමට ගන්නා උත්සාහය පිළිබඳ මෙහිදී අවදානය යොමු කෙරුණා. අය වැය ඉදිරිපත් කිරීමේදී සමාජයේ සියලු පාර්ශ්ව සම්බන්ධ කර ගැනීමට ගන්නා උත්සාහය තානාපතිවරියගේ ඇගයීමට ලක් වුණා. මෙම අවස්ථාවට ජනතා විමුක්ති පෙරමුණ වෙනුවෙන් එහි ජාත්‍යන්තර අංශයේ කමිටු සාමාජිකා නීතිඥ මධු කල්පනා ද එක් වුණා."},
{"title": "මැතිවරණ කොමිසමෙන් නිවේදනයක්", "url": "https://www.itnnews.lk/2025/02/27/668161/", "cover_image": "https://www.itnnews.lk/wp-content/uploads/2025/02/MM-2-860x615.jpg", "date_published": "2025-02-27T17:45:44+05:30", "content": "මැතිවරණ කොමිසන් සභාව විසින් 2025 සුදුසුකම් ඇති ක්‍රියාකාරී පක්ෂ සඳහා අයඳුම්පත් කැඳවීම සඳහා නිවේදනයක් නිකුත් කර තිබෙනවා. ඒ අනුව හෙට (28) සිට එළඹෙන (28) දින තෙක් අයදුම්පත් කැඳවීම සිදු කරන බවයි එම නිවේදනයේ සඳහන් වන්නේ. එමෙන්ම අයදුම්පත් භාරගන්නා අවසන් දිනයෙහි නියමිත වේලාවෙන් පසුව ලැබෙන අයම්දුම්පත් සම්බන්ධයෙන් ක්‍රියා නොකරන බවද එම නිවේදනයේ සඳහන් වනවා. තවද දේශපාලන පක්ෂයක් ලෙස සලකනු ලැබීම සඳහා ඉල්ලුම් කරනු ලබන අයදුම්පත්, පක්ෂයේ ලේකම්වරයා විසින් අත්සන් කර කොමිසන් සභාව වෙත ඉදිරිපත් කරනු ලැබිය යුතුයි. අයදුම්පත් මැතිවරණ කොමිස සභාවේ නිල වෙබ් අඩවියෙන් ලබා ගත හැකියි. එමෙන්ම දිස්ත්‍රික් මැතිවරණ කාර්යාලය සහ මැතිවරණ මහලේකම් කාර්යාලයෙන්ද අදාළ අයදුම්පත ලබා ගත හැකි බව එම නිවේදනයේ සඳහන් වනවා. ඒ සම්බන්ධයෙන්වන නිවේදනය පහතින්,"},
{"title": "පුටින් ජන සංහාරයක නිරතව සිටින බවට බයිඩන්ගෙන් චෝදනා", "url": "https://www.itnnews.lk/2022/04/13/406721/", "cover_image": "https://www.itnnews.lk/wp-content/uploads/2022/04/usw.jpg", "date_published": "2022-04-13T15:43:34+05:30", "content": "රුසියා ජනාධිපති ව්ලැඩ්මීර් පුටින් යුක්රේනයේ ජන සංහාරයක නිරතව සිටින බව ඇමෙරිකා ජනාධිපති ජෝ බයිඩන් සඳහන් කරනවා. ජෝ බයිඩන් පුටින් සම්බන්ධයෙන් මෙවැනි ප්‍රකාශයක් සිදුකළේ ප්‍රථම වතාවටයි. කෙසේ වුවද රුසියා ජනාධිපති ව්ලැඩ්මීර් පුටින් සඳහන් කරන්නේ බූචා ප්‍රදේශය සම්බන්ධයෙන් ඇමෙරිකාව ප්‍රමුඛ යුක්රේන හිතවාදීන් ගෙනයන ප්‍රචාර ඔවුන් ගොඩනැගූ ඒවා බවයි. යුක්රේනය සමඟ පැවති සාමසාකච්ඡා විසදුමකින් තොරව නිමාවීමට යුක්රේනයේ ක්‍රියා කලාපය මූලික වූ බව රුසියා ජනාධිපති ව්ලැඩිමීර් සඳහන් කරනවා. කියෙව් ආශ්‍රිත ප්‍රදේශයෙන් රුසියා හමුදා ඉවත්කර ගත්තද එය පරාජයක් නොව රුසියාවට විශිෂ්ට ජයග්‍රහණයක් අත්කර දෙන වැඩපිළිවෙළක ආරම්භය බවයි ජනාධිපතිවරයා පවසන්නේ. රුසියාවේ උතුම් අභිලාශයන් සාක්ෂාත් කර ගන්නා බව පුටින් ජනාධිපතිවරයා මෙහිදී ප්‍රතිඥා ලබාදුන්නා. යුද අපරාධ සම්බන්ධයෙන් ගොඩනැගූ හා නිර්මාණය කළ යුක්රේන පක්ෂපාතී අසත්‍ය ප්‍රචාර ලොව පුරා ප්‍රචලිත කිරීමට අසාර්ථක උත්සාහයක ඇමෙරිකාව ප්‍රමුඛ බලවේග නිරතවී සිටින බවටයි රුසියා ජනාධිපතිවරයා මෙහිදී චෝදනා කළේ. රුසියා ජනාධිපති ව්ලැඩ්මීර් පුටින් හා බෙලරූස් ජනාධිපති ඇලෙක්සැන්ඩර් ලුකාෂෙන්කෝ අතර පැවති සාකච්ඡාවකින් අනතුරුවයි පුටින් මේ බව සඳහන් කර සිටියේ. මේ අතර රුසියාව යුක්රේනයට පහරදීම සඳහා රසායනික අවි භාවිත කළ බවට සනාථ කිරීමට තරම් සාධක නොමැති බව ඇමෙරිකා රාජ්‍ය ලේකම්වරයා පවසනවා. රුසියාව රසායනික අවි භාවිත කළ බව යුක්රේනය ඊයේ දිනයේදී සිදුකළ නිවේදනයට ප්‍රතිචාරයක් ලෙසයි ඇමෙරිකාව මේ බව සඳහන් කළේ. 1997 දී ලොව සියලු රටවල් එකඟතාවයට පැමිණි රසායනික අවි සම්මුතිය හරහා යුද ගැටුමකදී කිසිඳු පාර්ශ්වයකට විරුද්ධව රසායනික අවි භාවිත කිරීම යුද අපරාධයක් වනවා."},
{"title": "පාලකයන් හිමිකර ගත් සියලු වරප්‍රසාද ජනතාවට දෙන බවට සජිත්ගෙන් ප්‍රකාශයක්", "url": "https://www.itnnews.lk/2019/11/02/188711/", "cover_image": "https://www.itnnews.lk/wp-content/uploads/2019/11/sajith-premadasa-1.jpg", "date_published": "2019-11-02T18:07:22+05:30", "content": "මෙතෙක් කලක් රටේ පාලකයින්  හිමි කර ගත් සියලු වරප්‍රසාද ජනතාවට ලබා දෙන පාලනයක් ලබන 16 වනදා පිහිටුවන බව ජනාධිපති අපෙක්ෂක සජිත් ප්‍රේමදාස මහතා පවසනවා. කැස්බෑව ප්‍රදේශයේ පැවති ජන හමුවකට එක්වෙමින් සජිත් ප්‍රේමදාස මහතා මේ බව කියා සිටියා. අග්‍රමාත්‍ය රනිල් වික්‍රමසිංහ මහතාද  ජන හමුවට එක් වුනා. සජිත් ප්‍රේමදාස මහතාගේ ජය තහවුරු කරමින් කිහිපදෙනෙකුම ජන හමුව ඇමතුවා. විශාල පිරිසක් මිට සහභාගි වී සිටියා. දේශපාලනය ආදායම් උපයන රැකියාවක් කර ගැනිමට තමන් සුදානම් නැති බවද ජන හමුව ඇමතූ සජිත් ප්‍රේමදාස මහතා කියා සිටියා. [ot-video type=”youtube” url=”https://youtu.be/pFOdZHxS-0o”]"},
{"title": "ජපන් වාහන රැගත් නැව හම්බන්තොටට පැමිණෙයි", "url": "https://www.itnnews.lk/2025/02/27/668171/", "cover_image": "https://www.itnnews.lk/wp-content/uploads/2025/02/10-23-860x615.jpg", "date_published": "2025-02-27T18:07:39+05:30", "content": "වත්මන් රජය විසින් ආනයන සීමා ලිහිල් කිරීමෙන් පසු ජපානයේ සිට මෙරටට අලුත්ම වාහන රැගෙන ආ දෙවන නෞකාව අද (27) පස්වරුවේ හම්බන්තොට වරායට පැමිණ තිබෙනවා . වාහන 196ක් රැගෙන ජපානයෙන් පිටත් වූ ‍JUPITER LEADER නම් මෙම නෞකාව සිංගප්පූරුවේ සිටයි දිවයිනට ළඟා වී ඇත්තේ ."},
{"title": "චීන කොමියුනිස්ට් පක්ෂයේ තරුණ ලීගය ස්ථාපිත වීමේ 100 වැනි සංවත්සරය සැමරීමේ සම්මේලනය පැවැත්වේ", "url": "https://www.itnnews.lk/2022/05/10/410647/", "cover_image": "https://www.itnnews.lk/wp-content/uploads/2022/05/china3.jpg", "date_published": "2022-05-10T12:49:52+05:30", "content": "චීන කොමියුනිස්ට් පක්ෂයේ තරුණ ලීගය ස්ථාපිත වීමේ 100 වැනි සංවත්සරය සැමරීමේ සම්මේලනය අද(10) පෙරවරුවේ බෙයිජිං මහජන මහ ශාලාවේදී උත්කර්ෂවත් ලෙස පැවැත්වේ.චීන කොමියුනිස්ට් පක්ෂයේ මධ්‍යම කාරක සභාවේ මහ ලේකම්, ජනාධිපති, මධ්‍යම යුද කොමිසමේ සභාපති ෂී ජින්පිං මහතා එම සම්මේලනයට එක් වෙමින් වැදගත් දේශනයක් සිදු කරයි. චීන කොමියුනිස්ට් පක්ෂ නායකත්වය යටතේ, චීන කොමියුනිස්ට් පක්ෂයේ තරුණ ලීගය වසර 1922 දී ස්ථාපනය කෙරිණ. වසර 2021 වන විට එහි සාමාජික සංඛ්‍යාව හත්කෝටි තිස්හත් ලක්ෂ පහළොස් දහසකි. ගත වූ ශතවර්ෂය තුළ තරුණ ලීගය චීන කොමියුනිස්ට් පක්ෂයේ ශක්තිමත් නායකත්වය යටතේ චීන ජාතික ස්වාධීනත්වය, ජනතා විමුක්තිය හා රටේ සමෘද්ධිය වෙනුවෙන් මහඟු මෙහෙවරක් ඉටු කර ඇති බව ෂී ජින්පිං මහතා පැවසීය. චීන තරුණයන්ගේ දෛවය සැමවිටම යුගයේ අවශ්‍යතා සමග බැ‍‍‍‍ඳේ.රටේ ඉදිරි ගමනේදී තරුණ ලීගය කොමියුනිස්ට්වාදී හා සමාජවාදී ධජ සෙවණේ එක්සත් හා ශක්තිමත්ම සංවිධානය බවට පත් වනු ඇතැයි චීන ජනාධිපතිවරයා වැඩිදුරටත් සඳහන් කළේ ය."},
{"title": "ෂැන්ග්හයි නගරයෙන් තවත් කොරෝනා මරණ 7 ක්", "url": "https://www.itnnews.lk/2022/04/20/407552/", "cover_image": "https://www.itnnews.lk/wp-content/uploads/2022/04/china-14.jpg", "date_published": "2022-04-20T14:47:24+05:30", "content": "චීනයේ ෂැන්ග්හයි නගරයෙන් තවත් කොරෝනා මරණ 7 ක් වාර්තා වනවා. වසර දෙකකට පමණ පසු පෙරේදා දිනයේදී චීනයේ ෂැන්ග්හයි නගරයෙන් ප්‍රථම කොරෝනා මරණය වාර්තා වුණා. කොරෝනා වයිරස ව්‍යාප්තිය සාර්ථකව මැඩපැවැත්වූ රටක් ලෙස සැලකෙන චීනය පසුගිය මාසයේ දී ෂැන්ග්හයි නගරය සම්පූර්ණයෙන් වසා දැමුවේ කොරෝනා වයිරසයේ නව ප්‍රබේදයක ව්‍යාප්තියත් සමගයි. අදියර දෙකක් යටතේ ෂැන්ග්හයි නගරය සම්පූර්ණයෙන්ම වසාදැමුණු අතර වයිරසය හේතුවෙන් මේ වනතෙක් මියගිය කිසිවෙකු වයිරසයට එරෙහි එන්නත් ලබාගෙන නොමැති බව ප්‍රාන්ත බලධාරීන් නිවේදනය කරනවා. මිලියන 25 ක් පමණ වන නගර වැසියන්ට දැඩි නිරෝධායන නීති යටතේ කාලය ගතකිරීමට සිදුව ඇති අතර ඔවුන් ආසාදිතභාවය පරීක්ෂා කිරීම සදහා දිගු පෝලිම්වල රැදී සිටින බවයි වාර්තා වන්නේ."},
{"title": "සංවර්ධනය වෙමින් පවතින රටවලට චීනයෙන් නව යෝජනාවක්", "url": "https://www.itnnews.lk/2024/11/19/640215/", "cover_image": "https://www.itnnews.lk/wp-content/uploads/2024/11/china-pin-860x615.jpg", "date_published": "2024-11-19T12:25:15+05:30", "content": "චීන ජනාධිපති ෂී ජින් පිං මහතා 19වැනි ජී-20 නායක සමුළුවට සහභාගි වුණා. ඒ බ්‍රසීල වේලාවෙන් 18වැනිදා පෙරවරුවේ බ්‍රසීලයේ  රියෝ ද ජැනයිරෝ අගනුවර දී. සමුළුවේ පළමු අදියරේදී “කුසගින්න සහ දරිද්‍රතාවයට එරෙහිව සටන් කිරීම” යන ප්‍රධාන තේමාව යටතේ පැවති සාකච්ඡාවේදී ෂී ජින් පිං මහතා “පොදුවේ සංවර්ධනය වන සාධාරණ ලෝකයක් ගොඩනැගීම” යන මැයෙන් වැදගත් දේශනයක් පවත්වා තිබෙනවා. පොදුවේ සංවර්ධනය වන සාධාරණ ලෝකයක් ගොඩනැගීම සඳහා, වෙළඳාම, සංවර්ධනය හා සහයෝගීතාවය යනාදී ක්ෂේත්‍රවල සම්පත් ආයෝජනය වැඩි කළ යුතු බව ඔහු එහිදී කියා සිටියා. දේශගුණික විපර්යාස සහ පරිසර දූෂණය වැනි අභියෝගවලට නිසි ලෙස ප්‍රතිචාර දැක්විය යුතු බවත් සහභාගීත්වයෙන් යුතු ආර්ථික ගෝලීයකරණය ප්‍රවර්ධනය කොට බහුපාර්ශ්වවාදය තහවුරු කළ යුතු බවත් චීන ජනාධිපතිවරයා සඳහන් කළා. ෂී ජින් පිං මහතා එහිදී චීනය ගෝලීය සංවර්ධනයට සහාය දැක්වීමේ පියවර 8ක් ප්‍රකාශ කළා. චීනය ඉදිරිපත් කළ“එක් තීරයක් එක් මාවතක්” වැඩපිළිවෙළ වඩාත් ඉහළ ගුණාත්මකභාවයෙන් යුතුව සෙසු රටවල් සමග එක්ව ක්‍රියාත්මක කිරීම සහ, සංවර්ධනය වෙමින් පවතින රටවල දරිද්‍රතාව තුරන් කිරීම හා ආහාර සුරක්ෂිතතාව පිළිබඳ ජගත් සහයෝගිතාව සඳහා චීනය අඛණ්ඩව සහාය ලබා දීම ඇතුළු කරුණු ඊට ඇතුළත් වනවා."},
{"title": "4 වන විශ්වාසභංගයෙන් නේපාල අගමැති ජයගනී", "url": "https://www.itnnews.lk/2024/05/21/585658/", "cover_image": "https://www.itnnews.lk/wp-content/uploads/2024/05/11-9.jpg", "date_published": "2024-05-21T16:10:15+05:30", "content": "නේපාල අග්‍රාමාත්‍යවරයාට එරෙහිව ගෙන ආ විශ්වාසභාංගය ජයග්‍රහණය කිරීමට අග්‍රාමාත්‍යවරයා සමත්වුණා. නේපාල අග්‍රාමාත්‍ය පුෂ්පා කමල් ඩහාල් ධුරයට පත්වීමෙන් පසු ඔහු මුහුණදුන් 4 වන විශ්වාසභංගය මෙයයි. ඔහුගේ සභාග රජයෙන් එක් පක්ෂයක් ඉවත් වීම හේතුවෙනුයි අග්‍රාමාත්‍යවරයාට එරෙහි විශ්වාසභංග යෝජනාවක් පාර්ලිමේන්තුවට ඉදිරිපත් කෙරුණේ. විශ්වාසභංග යෝජනාවට පක්ෂව ඡන්ද 115ක් ලැබුණු අතර අග්‍රාමාත්‍යවරයාට පක්ෂපාතීව ඡන්ද 157ක් ප්‍රකාශය කෙරුණා. 2022 වසරේ දෙසැම්බර් මාසයේ දී පුෂ්පා කමල් ඩහාල් අග්‍රාමාත්‍ය ධුරයට පත්වු අතර එතැන් පටන් සභාග රජය එක්ව පවත්වාගෙන යාමට නොහැකි ගැටලු රැසකට මුහුණදීමට ඔහුට සිදුවුණා."},
{"title": "හැමිල්ටන් ඇල හරහා නව පාලමක්", "url": "https://www.itnnews.lk/2020/10/02/287291/", "cover_image": "https://www.itnnews.lk/wp-content/uploads/2020/10/hemilton.jpg", "date_published": "2020-10-02T13:29:30+05:30", "content": "හැමිල්ටන් ඇල හරහා නව පාලමක් ඉදි කිරීමට රජය පියවර ගෙන තිබෙනවා. ඒ සදහා වැය කෙරෙන මුදල රුපියල් මිලියන 35 ක්. නාත්තන්ඩිය ප්‍රාදේශීය ලේකම් කොට්ඨාසයේ පහළ නාත්තණ්ඩිය ප්‍රදේශයේ විශාල පිරිසක් හැමිල්ටන් ඇල හරහා පාලමක් නොමැති කමින් පීඩාවට පත්ව සිටියා. පලාත් සභා හා පළාත් පාලන අමාත්‍යාංශය ග්‍රාමීය පාලම් ඉදි කිරීමේ ව්‍යාපෘතිය යටතේ මෙම පාලම ඉදි කිරීමේ කටයුතු ආරම්භ කළා. දිගින් මීටර් 22 ක් හා පළලින් මීටර 5.5 ක් වන මෙම පාලමේ අධීක්ෂණ කටයුතු සිදු කරන්නේ වයඹ පළාත් මාර්ග සංවර්ධන දෙපාර්තමේන්තුවයි. රජය ගත් ක්‍රියාමාර්ගයට ජනතාව ප්‍රසාදය පළකර සිටිනවා."},
{"title": "කාසියේ වාසිය ශ්‍රීලංකාවට", "url": "https://www.itnnews.lk/2024/12/28/652425/", "cover_image": "https://www.itnnews.lk/wp-content/uploads/2024/12/2-54-860x615.jpg", "date_published": "2024-12-28T14:01:53+05:30", "content": "සංචාරක ශ්‍රී ලංකා කණ්ඩායම හා නවසීලන්තය අතර තරග 3කින් යුත් විස්සයි20 ක්‍රිකට් තරගාවලිය ආරම්භ කරමින් අද (28) පැවැත්වෙන තරගයේ කාසියේ වාසිය දිනාගැනීමට ශ්‍රී ලංකාවට හැකිව තිබෙනවා . ඒ අනුව ශ්‍රී ලංකා නායක චරිත් අසලංක පළමුව පන්දු යැවීමටයි තීරණය කර ඇත්තේ . රාත්‍රී තරගයක් ලෙසින් පැවැත්වෙන මෙම තරගය Mount Maunganui හිදී මෙරට වේලාවෙන් පෙ.ව. 11.45ට ආරම්භ වී තිබෙනවා ."},
{"title": "බඩෝවිට නලීන්ගේ ප්‍රධාන ගෝලයෝ තුන්දෙනා අත්අඩංගුවට", "url": "https://www.itnnews.lk/2023/05/17/483856/", "cover_image": "https://www.itnnews.lk/wp-content/uploads/2023/05/bodowita.jpg", "date_published": "2023-05-17T11:27:18+05:30", "content": "මහපරිමාණ මත්ද්‍රව්‍ය ජාවාරම්කරුවෙකු වන බඩෝවිට නලීන්ගේ මත්ද්‍රව්‍ය ජාලය මෙහෙයවන ප්‍රධාන මත්ද්‍රව්‍ය ජාවාරම්කරුවන් තුන්දෙනා පොලිස් විශේෂ කාර්ය බලකාය අත්අඩංගුවට ගත්තා. ගල්කිස්ස ප්‍රදේශයේදී මෙම සැකකරුවන් අත්අඩංගුවට ගැනුනේ පොලිස් විශේෂ කාර්ය බලකායයේ විශේෂ මෙහෙයුම් අංශයේ නිලධාරීන්ට ලැබුණු තොරතුරකට අනුවයි. සැකකරුවන් ළඟ තිබි අයිස් මත්ද්‍රව්‍ය ග්‍රෑම් 250ක් කේරළ ගංජා කිලෝ ග්‍රෑම් 5ක් මාවා නැමැති මත් විශේෂය කිලෝ ග්‍රෑම් 16ක් මෙන්ම මත්ද්‍රව්‍ය ජාවාරමෙන් උපයාගත් බව සැකකෙරෙන රුපියල් එක්ලක්ෂ හැටදෙදෙහසක මුදලක් ද සොයා ගැනුනා. සැකකරුන් රත්මලාන ප්‍රදේශයේ පදිංචිකරුවන්. ඔවුන් දෙහිවල, ගල්කිස්ස , රත්මලාන ආදී ප්‍රදේශවල මහපරිමාණයෙන් මත්ද්‍රව්‍ය ජාවාරමේ නිරත පිරිසක් බවයි වාර්තා වන්නේ."},
{"title": "අයිස් මත්ද්‍රව්‍ය සමග සැකකරුවෙක් අත්අඩංගුවට", "url": "https://www.itnnews.lk/2025/03/05/669473/", "cover_image": "https://www.itnnews.lk/wp-content/uploads/2024/09/arrest-2-860x615.png", "date_published": "2025-03-05T06:33:18+05:30", "content": "අයිස් මත්ද්‍රව්‍ය සමග සැකකරුවෙක් මාදම්පිටිය පොලිස් වසමේ මෙත්සඳ සෙවණ මහල් නිවාසය ආසන්නයේදී අත්අඩංගුවට ගෙන තිබෙනවා. ඒ මාදම්පිටිය පොලිස් ස්ථානයේ නිලධාරීන්ට ලැබුණු තොරතුරක් මත සිදුකල වැටලීමකදීයි. ඔහු සතුව තිබී අයිස් මත්ද්‍රව්‍ය ග්‍රෑම් 11 මිලිග්‍රෑම් 250ක් පොලිස් භාරයට ගෙන තිබෙනවා. සැකකරු වයස අවුරුදු 32ක් වන මෝදර ප්‍රදේශයේ පදිංචිකරුවෙක්. සිද්ධිය සම්බන්ධයෙන් මාදම්පිටිය පොලීසිය වැඩිදුර විමර්ශන සිදු කරනු ලබනවා."},
{"title": "ප්‍රදේශ රැසකට තවදුරටත් අධික වැසි", "url": "https://www.itnnews.lk/2019/10/24/185687/", "cover_image": "https://www.itnnews.lk/wp-content/uploads/2019/09/rain-2.jpg", "date_published": "2020-08-21T18:38:17+05:30", "content": "දිවයිනේ ප්‍රදේශ රැසක ඉදිරි දින කිහිපයේදීත් වැසි හෝ ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසනවා. අධික වැසි හේතුවෙන් පහත්බිම් රැසක් අද දිනයේ ද ජලයෙන් යටව පැවතියා. මේ අතර නායයාම් අනතුරු ඇගවීම් තවමත් ක්‍රියාත්මක බවයි ආපදා කළමනාකරණ මධ්‍යස්ථානය දැනුම් දෙන්නේ. ආපදා තත්ත්වයන්ට මුහුණ දිම සදහා මේ වන විට සියලු අංශ දැනුවත් කර තිබෙන බවද එහි නියෝජ්‍ය අධ්‍යක්ෂ ප්‍රදීප් කොඩිප්පිලි මහතා පවසනවා. අයහපත් කාලගුණ තත්ත්වයෙන්  උතුරු පළාතේ දිස්ත්‍රික් කිහිපයකට බලපෑම් එල්ල වී තිබෙනවා. විශේෂයෙන් ගමනාගමන කටයුතු ඇණ හිට ඇති බවයි වාර්තා වන්නේ. අධික වර්ෂාව හේතුවෙන් ගාල්ල නගරය  ආශ්‍රිතවද ගංවතුර තත්ත්වයක් හටගෙන තිබෙනවා. මාර්ග රැසක්ද ජලයෙන් යටව පවතිනවා. ඒ හේතුවෙන් ප්‍රදේශවාසින් දැඩි පීඩාවට පත්ව සිටින බවයි වාර්තා වන්නේ. අත්තනගලු ඔය හා ඒ අවට ජලය තරමක් බැස ගියද අද දිනයේ යළි වැසි ලැබීමත් සමග ජල මට්ටම ඉහළගොස් තිබෙනවා. පහත් බිම් රැසක් ද ජලයෙන් යටව පවතිනවා. [ot-video type=”youtube” url=”https://www.youtube.com/watch?v=mSVolCaKZNM&feature=youtu.be”]"},
{"title": "කොරෝනා ආසාධනය වීමෙන් ස්පාඤ්ඤයේ මියගිය ගණන 9387ක් දක්වා ඉහළට", "url": "https://www.itnnews.lk/2020/04/02/237284/", "cover_image": "https://www.itnnews.lk/wp-content/uploads/2020/04/spem.jpg", "date_published": "2020-04-02T10:18:41+05:30", "content": "කොරෝනා ආසාධනය වීමෙන් ස්පාඤ්ඤයේ මියගිය ගණන 9387 ක් දක්වා වැඩිවී තිබෙනවා. ඒ කොරෝනා හේතුවෙන් ලොව වැඩිම බලපෑම් එල්ලවූ දෙවන රට බවට පත්වෙමින්. හදුනාගෙන ඇති ආසාධිතයන් සංඛ්‍යාව එක්ලක්ෂ හාරදහස් එකසිය දහ අටක්. කොරෝනා ව්‍යප්තියත් සමග ලොවපුරා රැකියා අවස්ථා මිලියන 25 ක් පමණ කප්පාදු කිරිමට සිදුව ඇති බවයි එක්සත් ජාතීන්ගේ සංවිධානය සදහන් කළේ. රටවල් රැසක ආර්ථිකයට ද දැඩි බලපෑම් එල්ලවී තිබෙනවා."},
{"title": "වෙනිසියුලාවේ විරෝධතා උත්සන්න වෙයි", "url": "https://www.itnnews.lk/2019/01/31/93204/", "cover_image": "https://www.itnnews.lk/wp-content/uploads/2019/01/venuzila.png", "date_published": "2019-01-31T11:40:57+05:30", "content": "වෙනිසියුලාවේ විරෝධතා ව්‍යාපාර උත්සන්න වුණා. ජනාධිපති නිකොලස් මදුරෝ ඇතුළු රජයට එරෙහිවයි ඔවුන් උද්ඝෝෂණ සිදුකරන්නේ. පාර්ශව රැසක අවධානය ඊට යොමු වුණා. විපක්ෂ නායකවරයා අන්තර්වාර ජනාධිපතිවරයා ලෙස පිළිගන්නා බවයි ඇමරිකාව සඳහන් කළේ. කෙසේවෙතත් ගැටළු විසදීම සඳහා සාකච්ඡා කිරිමට සුදානම් බව වෙනිසියුලා ජනාධිපතිවරයා ප‍්‍රකාශ කළා."},
{"title": "ඉන්ධන මිල සූත්‍රය ප්‍රසිද්ධ කරයි", "url": "https://www.itnnews.lk/2018/10/18/38500/", "cover_image": "https://www.itnnews.lk/wp-content/uploads/2018/10/oil-00.png", "date_published": "2018-10-19T13:08:56+05:30", "content": "ඉන්ධන මිල සූත්‍රයට පදනම් කරගන්නා සමීකරණය මුදල් අමාත්‍ය මංගල සමරවීර මහතා විසින් අද ඉදිරපත් කරනු ලැබුවා. ඒ අද (18) පැවැත්වූ මාධ්‍ය හමුවකදී. ඉන්ධන මිල සූත්‍රයට ප්‍රධාන සාධක 4 ක් ඇතුලත් කර තිබෙනවා. V i – වරායේ ගොඩබාන පිරිවැය (Landed Cost) V ii – සැකසීමේ පිරිවැය (Processing cost) V iii – පරිපාලන පිරිවැය (Administrative) V iv – බදු පිරිවැය (Taxation)"},
{"title": "අනුප්‍රාප්තික වේත්‍රධාරී වෙත සම්ප්‍රදායානුකූලව සෙංකෝලය සහ අසිපත භාර දෙයි", "url": "https://www.itnnews.lk/2024/01/30/550609/", "cover_image": "https://www.itnnews.lk/wp-content/uploads/2024/01/9-15.jpg", "date_published": "2024-01-30T14:10:42+05:30", "content": "විශ්‍රාම යාමට නියමිත පාර්ලිමේන්තුවේ වේත්‍රධාරී නරේන්ද්‍ර ප්‍රනාන්දු මහතා විසින් අනුප්‍රාප්තික වේත්‍රධාරී කුෂාන් සම්පත් ජයරත්න මහතා වෙත සම්ප්‍රදායානුකූලව සෙංකෝලය සහ වේත්‍රධාරී අසිපත භාරදීම අද (30) පෙරවරුවේපාර්ලිමේන්තුවේ සභාගැබට පිවිසෙන රිදී ද්වාරය අසලදී සිදු කෙරුණා. පාර්ලිමේන්තුවේ වේත්‍රධාරී නරේන්ද්‍ර ප්‍රනාන්දු මහතා වසර 42කට අධික කාලයක් පාර්ලිමේන්තුවේ සේවය කොට අද (30) දින විශ්‍රාම ගැනීමට නියමිතයි. පාර්ලිමේන්තුවේ 6 වැනි වේත්‍රධාරී වන නරේන්ද්‍ර ප්‍රනාන්දු මහතා 2018 වසරේ සිට වේත්‍රධාරී ධුරයේ රාජකාරි ඉටු කළා. මේ අනුව හෙට (31) දින පාර්ලිමේන්තුවේ 7 වැනි වේත්‍රධාරී ලෙස කුෂාන් සම්පත් ජයරත්න මහතා වැඩ භාර ගැනීමට නියමිතයි."},
{"title": "දීර්ඝ නිවාඩුවට නුවරඑළියට මහ සෙනගක්", "url": "https://www.itnnews.lk/2023/12/26/541369/", "cover_image": "https://www.itnnews.lk/wp-content/uploads/2023/12/13-9.jpg", "date_published": "2023-12-26T16:48:59+05:30", "content": "දීර්ඝ සති අන්ත නිවාඩුව සහ පාසල් නිවාඩුවත් සමඟ සීත දෙසැම්බරයේ සුන්දරත්වය විදගන්නට දිවයිනේ විවිධ ප්‍රදේශවල සිට අති විශාල ජනකායක් නුවරඑළිය නගරයට හා නුවරඑළිය නගර ආසන්නයේ සහ අවට පිහිටි සංචාරක ස්ථාන කේන්ද්‍ර කරගනිමින් පැමිණ ඇති බව නුවරඑළිය සංචාරක හෝටල් හිමියන්ගේ සංගමයේ සභාපති මහින්ද දොඩම්පේගමගේ \nමහතා පැවසුවා කෙසේ වෙතත් සංචාරකයන් කොතරම් ප්‍රමාණයක් නුවරඑළියට පැමිණියද නුවරඑළිය නගරය තුළ නිසි සංචාරක සැලැස්මක් ක්‍රියාත්මක නොවීම හා වාහන ගාල්කිරීමට අවශ්‍ය පහසුකම් නොමැති හේතුවෙන් සංචාරකයන් දැඩි ලෙස අපහසුතාවයට පත්වන බවයි ඔහු කියා සිටියේ."},
{"title": "දරුවන් අතර ඉන්ෆ්ලුවෙන්සා රෝග ලක්ෂණ වාර්තාවීම ඉහළට", "url": "https://www.itnnews.lk/2024/07/11/600749/", "cover_image": "https://www.itnnews.lk/wp-content/uploads/2024/07/bala-860x615.jpg", "date_published": "2024-07-11T13:17:20+05:30", "content": "ළමුන් අතර මේ දිනවල ඉන්ෆ්ලුවෙන්සා රෝග ලක්ෂණ වාර්තාවීම ඉහළ ගොස් ඇති බව රිජ්වේ ආර්යා ළමා රෝහලේ විශේෂඥ වෛද්‍ය දීපාල් පෙරේරා මහතා පවසනවා. ඔහු පවසන්නේ එවැනි රෝග ලක්ෂණ පවතින්නේ නම් කඩිනමින් වෛද්‍ය උපදෙස් ලබාගැනීම සඳහා යොමු විය යුතු බවයි."},
{"title": "රටවල් සම්බන්ධ කරන යටිතල පහසුකම් වැඩිදියුණු කිරීම අවශ්‍ය බව ජනපති සාගර සමුළුව අමතමින් අවධාරණය කරයි", "url": "https://www.itnnews.lk/2024/02/09/553480/", "cover_image": "https://www.itnnews.lk/wp-content/uploads/2024/02/sa-1.png", "date_published": "2024-02-09T17:26:47+05:30", "content": "2050 වන විට ඉන්දියාව, ඉන්දුනීසියාව වැනි රටවල දළ දේශීය නිෂ්පාදිතය අට ගුණයකින් වැඩි වන බවට පුරෝකතනය කර ඇති බවත්, ඒ වෙනුවෙන් අවකාශ සැලසීම සඳහා රටවල් සම්බන්ධ කරන යටිතල පහසුකම් වැඩිදියුණු කිරීම අවශ්‍ය වන බවත් “ස්ථාවර සහ තිරසාර ඉන්දියානු සාගරයක් කරා” යන තේමාව යටතේ ඕස්ට්‍රේලියාවේ පර්ත් නුවර පැවැත්වෙන 7 වැනි ඉන්දියානු සාගර සමුළුව අමතමින් ජනාධිපති රනිල් වික්‍රමසිංහ මහතා අවධාරණය කළා."},
{"title": "පර්ල් නෞකාවෙන් මුහුදට වැටුණු සුන්බුන් ඉවත් කිරීම ඇරඹේ", "url": "https://www.itnnews.lk/2021/12/15/382828/", "cover_image": "https://www.itnnews.lk/wp-content/uploads/2021/12/express-pearl.jpg", "date_published": "2021-12-16T12:39:57+05:30", "content": "ගිනි ගැනීමට ලක්ව මුහුදු බත් වූ එක්ස්ප්‍රස් පර්ල් නෞකාවේ තිබී මුහුදු පතුලේ තැන්පත් වූ බහාලුම් ඉවත් කර ගැනීමේ කටයුතු මේ වන විට ආරම්භ කර තිබෙනවා. එක්ස්ප්‍රස් පර්ල් නෞකාව ගිනි ගැනීම හේතුවෙන් මෙරට මුහුදු පරිසරයට විශාල බලපෑමක් එල්ල වුණා. එමෙන්ම නෞකාවේ තිබූ බහාලුම්කිහිපයක්ම මුහුදු පතුලේ තැන්පත් වුණා. ඒවා ඉවත් කිරීමේ කටයුතු විදෙස් සමාගම් දෙකකට පවරා ඇති බවයි සමුද්‍රීය පරිසර ආරක්ෂණ අධිකාරියේ සභාපති දර්ශනී ලහදපුර මහත්මිය පවසන්නේ. [ot-video type=”youtube” url=”https://youtu.be/vUBDqd4fh28″]"},
{"title": "මහ පාරේ සිසුවෙකුට චන්ඩිකම් දැමූ තිදෙනෙක් අත්අඩංගුවට", "url": "https://www.itnnews.lk/2025/02/26/667934/", "cover_image": "https://www.itnnews.lk/wp-content/uploads/2025/02/14-16-860x615.jpg", "date_published": "2025-02-26T18:26:23+05:30", "content": "මාර්ගයක් අසල සිසුවෙකු දණගස්වා පහරදෙන වීඩියෝවක් පසුගියදා සමාජ මාධ්‍ය ඔස්සේ සංසරණය වී තිබුණා . ඒ සම්බන්ධයෙන් පොලිසිය විසින් විමර්ශන ක්‍රියාත්මක කළ බවයි පොලිසිය සඳහන් කරන්නේ . අදාළ සිද්ධිය සම්බන්ධයෙන් 16- 17 හැවිරිදි සැකකරුවන් තිදෙනෙක් කෑගල්ල පොලිස් ළමා හා කාන්තා කාර්යාංශය මගින් අද (26) අත්අඩංගුවට ගෙන \nතිබෙනවා. සැකකරුවන් කෑගල්ල ප්‍රදේශයේ පදිංචිකරුවන් . කෑගල්ල පිටිහුම ප්‍රදේශයේදී බස් රථය එනතුරු රැඳීසිටි දමුණුපොල ප්‍රදේශයේ සිසුවෙක්ටයි මෙම අමානුෂික ප්‍රහාරය එල්ලකර තිබෙන්නේ . කෑගල්ල පොලිසිය වැඩිදුර විමර්ශන සිදුකරනු ලබනවා ."},
{"title": "ශ්‍රී ලංකාවේ ඇමෙරිකානු තානාපතිනී සහ නාවික හමුදාපති අතර හමුවක්", "url": "https://www.itnnews.lk/2022/05/20/412347/", "cover_image": "https://www.itnnews.lk/wp-content/uploads/2022/05/navy.png", "date_published": "2022-05-20T15:39:11+05:30", "content": "ශ්‍රී ලංකාවේ ඇමෙරිකානු තානාපතිනී වශයෙන් කටයුතු කරනු ලබන ජූලි ජේ. චන්ග් මහත්මිය අද (20) නාවික හමුදාපති වයිස් අද්මිරාල් නිශාන්ත උළුගේතැන්න මහතා හමුවී තිබෙනවා. ශ්‍රී ලංකාවේ ඇමෙරිකානු එක්සත් ජනපද තානාපතිනී ජූලි ජේ. චන්ග් මහත්මිය නාවික හමුදාපති වයිස් අද්මිරාල් නිශාන්ත උළුගේතැන්න හමු වූ ප්‍රථම නිළ හමුව ලෙස එම අවස්ථාව සනිටුහන්විය. ඒ අනුව, මෙම නිළ හමුවේදී නාවික හමුදාපති සහ ඇමෙරිකානු තානාපතිනිය ද්වීපාර්ශික වශයෙන් වැදගත් කරුණු පිළිබඳ සුහඳ පිළිසඳරක නිරත වූ අතර, එහිදී ඇමෙරිකා එක්සත් ජනපදය මඟින් ශ්‍රී ලංකා නාවික හමුදාව වෙත ලබා දුන් මේ වන විට ඇමෙරිකාවේ සියැටැල්හි නවීකරණ කටයුතු සිදු කරමින් පවතින ඇමෙරිකානු වෙරළාරක්‍ෂක නෞකා ඩග්ලස් මුන්රෝ’ නෞකාව (EX USCGC Douglas Munro) මෙරටට කඩිනමින් ගෙන්වා ගැනීම සම්බන්ධයෙන් ද අදහස් හුවමාරු කර ගන්නා ලදී. තවද, එම අවස්ථාව සනිටුහන් කරමින් දෙපාර්ශවය අතර සමරු තිලිණ හුවමාරුවක්ද සිදු විය. තවද, මෙම අවස්ථාව සඳහා ශ්‍රී ලංකාවේ ඇමෙරිකානු එක්සත් ජනපද තානාපති කාර්යාලයේ ජ්‍යෙෂ්ඨ හමුදා උපදේශක, ලුතිනන් කර්නල් ට්‍රැවිස් කොෂ්  සහ නාවික උපදේශක ලුතිනන් කොමාණ්ඩර් රිචඩ් ලිස්ටර් යන නිලධාරින් සහභාගී වී සිටින ලදී."},
{"title": "ත්‍රස්තවාදය පරාජය කිරීමට සියලු දේශපාලන පක්ෂ එකට එක්වී කටයුතු කළ යුතුයි", "url": "https://www.itnnews.lk/2019/05/03/126141/", "cover_image": "https://www.itnnews.lk/wp-content/uploads/2019/05/wajira-abewardana.png", "date_published": "2019-05-03T13:32:04+05:30", "content": "ත්‍රස්තවාදය පරාජය කිරීමට සියලු දේශපාලන පක්ෂ එකට එක්වී කටයුතු කළ යුතු බව අමාත්‍ය වජිර අබේවර්ධන මහතා පවසනවා. අයිටීඑන් හත්වන පැය වැඩසටහනට එක්වෙමින් අමාත්‍යවරයා මේ බව කියා සිටියේ. [ot-video type=”youtube” url=”https://youtu.be/q63CfIhuOV8″]"},
{"title": "මුහුදේ සිදු කරන මෙහෙයුම් ගැන කතා කරන්න ජනපති නාවික හමුදාව හමුවෙයි", "url": "https://www.itnnews.lk/2025/02/26/667942/", "cover_image": "https://www.itnnews.lk/wp-content/uploads/2025/02/18-11-860x615.jpg", "date_published": "2025-02-26T19:48:34+05:30", "content": "මෙරට වත්මන් ආරක්ෂක තත්ත්වය පිළිබඳ සාකච්ඡාවක් ජනාධිපති අනුර කුමාර දිසානායක මහතාගේ ප්‍රධානත්වයෙන් ජනාධිපති කාර්යාලයේදී අද (26) පවත්වා තිබෙනවා . නාවික හමුදාවේ උසස් නිලධාරීන් සමග පැවති මෙම සාකච්ඡාවේදී ශ්‍රී ලංකාවේ ආරක්ෂක තත්ත්වය සම්බන්ධයෙන් වූ ඉදිරි ක්‍රියාමාර්ග පිළිබඳවයි අවධානයට ලක් වී ඇත්තේ . ජාතික ආරක්ෂාව තහවුරු කිරීම සඳහා මුහුදේ සිදු කරන මෙහෙයුම් මෙන්ම මුහුදු මාර්ගයෙන් සිදුවන අවි ජාවාරම් හා මත්ද්‍රව්‍ය ජාවාරම් වැටලීම ඇතුලු ගැඹුරු මුහුදේ සිදු කරන නිරීක්ෂණ මෙහෙයුම් පිළිබඳ මෙහිදී දීර්ඝ ලෙස සාකච්ඡා කර තිබෙනවා . ආරක්ෂක නියෝජ්‍ය අමාත්‍ය අරුණ ජයසේකර, ආරක්ෂක අමාත්‍යාංශයේ ලේකම් එයාර් වයිස් මාර්ෂල් සම්පත් තුයියකොන්තා, නාවික හමුදාපති වයිස් අද්මිරාල් කාංචන බානගොඩ යන මහත්වරු සහ නාවික හමුදාවේ ඉහළ නිලධාරීහු පිරිසක් මෙම අවස්ථාවට එක්ව තිබෙනවා ."},
{"title": "කොවිඩ් නයින්ටීන් ආර්ථික බලපෑම් ගැන වාර්තාවක්", "url": "https://www.itnnews.lk/2020/09/30/286635/", "cover_image": "https://www.itnnews.lk/wp-content/uploads/2020/02/World-bank.jpg", "date_published": "2020-09-30T09:08:51+05:30", "content": "කොවිඩ් නයින්ටීන් හේතුවෙන් ලොව පුරා එල්ල වී ඇති බලපෑම් සම්බන්ධයෙන් ලෝක බැංකුව වාර්තාවක් නිකුත් කළා. නැගෙනහිර සහ පැසිෆික් ආසියා කලාපයට ගැටලු රැසක් හටගෙන තිබෙනවා. මිලියන 38 ක පිරිසක් දරිද්‍රතාවට පත්ව ඇති බවයි ඉන් හෙළිවුණේ. කොවිඩ් නයින්ටීන් හේතුවෙන් රැකියා අහිමි වීම සහ ආර්ථික වර්ධනය අඩාල වීම ඇතුළු කරුණු ගණනාවක් ඊට හේතුවී තිබෙනවා. අභියෝග රැසකට මුහුණ දීමට සිදුවන බවයි ලෝක බැංකුව පවසන්නේ. ඒවා අවම කර ගැනීම සඳහා නව ප‍්‍රතිපත්ති හදුන්වා දීම මූලික අවශ්‍යතාවක්. ආයෝජන අවස්ථා වැඩි කර සමාජ ආරක්ෂණ ප‍්‍රතිපත්ති පුළුල්ව කි‍්‍රයාත්මක කළ යුතු බවයි ලෝක බැංකුව සිය වාර්තාවෙන් පෙන්වා දී තිබෙන්නේ. කොවිඩ් නයින්ටීන් හේතුවෙන් ඉන්දියාව, බ‍්‍රසීලය සහ ඇමරිකාව ඇතූළු රටවලටත් දැඩි බලපෑම් එල්ලවුණා."},
{"title": "පවුල් ආරවුලක් දුරදිග යාමෙන් කාන්තාවකට දිවි අහිමි වෙයි", "url": "https://www.itnnews.lk/2024/12/28/652334/", "cover_image": "https://www.itnnews.lk/wp-content/uploads/2024/12/333-860x615.jpg", "date_published": "2024-12-28T09:36:01+05:30", "content": "ඇහැලියගොඩ පොලිස් වසමේ බුළුගහපිටිය ප්‍රදේශයේදී තියුණු ආයුධයකින් පහර දී කාන්තාවක් ඝාතනය කර ඇති බවට ඊයේ (27) වන දින 119 තොරතුරු මධ්‍යස්ථානයෙන් ලද තොරතුරක් මත ඇහැලියගොඩ පොලිස් ස්ථානය විමර්ශන ආරම්භ කර තිබෙනවා. මෙලෙස මිය ගොස් ඇත්තේ අවුරුදු 60 ක් වූ බුළුගහපිටිය, ඇහැලියගොඩ ප්‍රදේශයේ පදිංචිකාරියක්. පවුල් ආරවුලක් දුරදිගයාම හේතුවෙන් මිය ගොස් ඇති කාන්තාවගේ ස්වාමි පුරුෂයා විසින් මෙම ඝාතනය සිදු කර බවට විමර්ශනයේදී අනාවරණය වී ඇති අතර, ඝාතනයෙන් පසු සැකකරු ප්‍රදේශයෙන් පලා ගොස් ඇති බව පොලිසිය සඳහන් කළා. මෘත ශරීරය මහේස්ත්‍රාත් පරීක්ෂණයෙන් පසු අවිස්සාවේල්ල රෝහලේ මෘත ශරීරාගාරයේ තැන්පත් කර ඇති බවයි පොලිසිය සඳහන් කළේ. සැකකරු අත්අඩංගුවට ගැනීම සඳහා ඇහැලියගොඩ පොලිසිය වැඩිදුර විමර්ශන සිදු කරනු ලබනවා."},
{"title": "රන් භාණ්ඩ සහ මුදල් කොල්ලකා පලා යමින් සිටි 8 දෙනෙකු ස්ථාන දෙකකදී අත්අඩංගුවට", "url": "https://www.itnnews.lk/2022/09/30/437940/", "cover_image": "https://www.itnnews.lk/wp-content/uploads/2021/07/arrest-2.jpg", "date_published": "2022-09-30T12:32:05+05:30", "content": "රන්භාණ්ඩ සහ මුදල් කොල්ල කා පලා යමින් සිටි 8 දෙනෙකු ස්ථාන දෙකකදී අත්අඩංගුවට ගෙන තිබෙනවා. කුලී නිවාසයක් ලබාගැනීමේ අමුණින් තලවතුගොඩ ප්‍රදේශයේ නිවසකට ඇතුළු වී එහි හිමිකාරියට පිහියක් පෙන්වා බියගන්වා තුවාල සිදු කර ඇයට නිදි පෙත් පොවා නිවසේ තිබූ රන් භාණ්ඩ කොල්ලකෑමේ සිද්ධියකට සම්බන්ධ සැකකරුවන් තුන් දෙනෙකු සහ සැකකාරියන් දෙදෙනෙකු අත්අඩංගුවට ගැනුනා. ඒ පේරාදෙණිය, පිළිමතලාව හා දොම්පේ යන ප්‍රදේශවලදීයී. එහිදී හෙළි වී ඇත්තේ ඉන් 4 දෙනෙකු එකම පවුලේ සාමාජිකයන් බවයි. ඔවුන් මීට වසරකට පෙර පැමිණිලිකාරියට අයත් කඩ කාමරයක් කුලියට ගෙන ආපනශාලාවක් පවත්වාගෙන ගොස් තිබුණා. මොවුන් කොල්ලකන ලද රන් භාණ්ඩවලින් කොටසක් මරදානේ රන්භාණ්ඩ අලෙවිසැලක විකුනා ඇති අතර අනෙක් කොටස පේරාදෙණියේ  උකස් මධ්‍යස්ථානයකට උකස් කර ඇති බව හෙළි වුණා. මේ අතර මුදල් කොල්ලකෑමක් සිදු කර පලා යමින් සිටි තුන් දෙනෙකු වවුනියාව තාණ්ඩිකුලම ප්‍රදේශයේදී අත්අඩංගුවට ගෙන තිබෙනවා. මුදල් කොල්ල කා මෝටර් රථයකින් පලා යන බවට ලැබුණ තොරතුරකට අනුව අදාළ කොල්ලකරුවන් හඹා ගොස් කළ පරික්ෂාවේදී එහි තිබී කොල්ලකන බවට සැකකරන රුපියල් නව ලක්ෂ විසිපන්දහසක මුදලක් සොයාගෙන තිබෙනවා. මෙම සැකකරුවන් කිලිනොච්චිය ප්‍රදේශයේ පදිංචිකරුවන් බවයි හෙලි වුණේ."},
{"title": "යාපනයේ අවම පහසුකම්වත් නැති පාසල් 100ක් ඉදිරි මාස 06දී සංවර්ධනයට පියවර", "url": "https://www.itnnews.lk/2024/01/07/544331/", "cover_image": "https://www.itnnews.lk/wp-content/uploads/2024/01/ranil-3.png", "date_published": "2024-01-07T13:43:34+05:30", "content": "උතුරු පළාතේ සිව් දින සංචාරක නිරත ජනාධිපති රනිල් වික්‍රමසිංහ මහතා සහ යාපනය සිවිල් සමාජ කේන්ද්‍රයේ සභාපති අරුන් සිධාර්ථ් මහතා අතර හමුවක් ඊයේ (06) පස්වරුවේ යාපනයේ දී සිදුවුණා. කුල ප්‍රශ්නය ඇතුළු උතුරේ සිවිල් සමාජය තුළ පවතින ගැටළු මෙහිදී ජනාධිපතිවරයා වෙත ඉදිරිපත් කෙරුණු අතර එම ගැටළු නිරාකරණය කිරීමට කඩිනමින් කටයුතු කරන බව ජනාධිපති රනිල් වික්‍රමසිංහ මහතා පැවසුවා. උතුරේ කුමන දේශපාලන පක්ෂයක්, කුමන අයුරින් කටයුතු කළද කුල ප්‍රශ්නය නිසා ජනතාව පිඩාවට පත්ව සිටින බවත්, යාපනය මගහැර කොළඹ ජීවත්වන දේශපාලනඥයන් එම ගැටළුව පිළිබඳ හඬක් අවදි නොකිරීම කණගාටුවට කරුණක් බවත් අරුන් සිධාර්ථ් මහතා මෙහිදී පෙන්වා දුන්නා. උතුරු පළාතේ තුල පාසල් රැසක් පවතින නමුත් ඒවායේ අවම පහසුකම් පවා නොමැති බැවින් ගැටළු මතුව ඇති බව ද අරුන් සිද්ධාර්ථ් මහතා පැවසූ අතර ඒවා සංවර්ධනය කිරීමේ අවශ්‍යතාවය ද පෙන්වා දුන්නා. එවැනි පාසල් 100ක් නම් කරන ලෙසත්, එම පාසල් 100 ඉදිරි මාස 06ක කාලය තුළ සංවර්ධනයට පියවර ගන්නා බවටත් ජනාධිපතිවරයා මෙහිදී යාපනය සිවිල් සමාජ කේන්ද්‍රයට පොරොන්දු වුණා. කුල ප්‍රශ්න ඉදිරියට දමමින් මහජන ප්‍රශ්නවලට විසඳුම් ලබා නොදෙන ප්‍රාදේශීය ලේකම් කාර්යල සම්බන්ධයෙන් සොයා බලන බවද ජනාධිපති රනිල් වික්‍රමසිංහ මහතා සඳහන් කළා. යාපනය සිවිල් සමාජ කේන්ද්‍රයේ සභාපති අරුන් සිධාර්ථ් මහතා මෙහිදී අදහස් දක්වමින් කියා සිටියේ අතුරුදහන් වූවන්ගේ පවුල් බව පවසමින් සංගම් නිර්මාණය කරගෙන සිටින බහුතරයකගේ අතුරුදහන් වූවන් සිටින්නේ විදේශ රටවල බවයි. ඒ සම්බන්ධයෙන් අතුරුදහන් වූවන්ගේ සංගමයේ ඕනෑම අයෙකු සමඟ විවාදයකටද තමන් සූදානම් බවත් ඔවුන් අතුරුදහන් වූවන් යැයි පවසමින් විදේශගතව සුඛෝපභෝගී ජීවිත ගත කරමින් සිටින බවත් සිද්ධාර්ථ් මහතා වැඩිදුරටත් සඳහන් කළා. යාපනය ජනතාව මුහුණ දී සිටින එහෙත් කතා බහට ලක් නොවන ගැටළු කිහිපයක් ඇතුළත් ලිපියක් ද යාපනය සිවිල් සමාජ කේන්ද්‍රය විසින් මෙහිදී ජනාධිපතිවරයා වෙත භාර දුන්නා. ජනාධිපති ලේකම් සමන් ඒකනායක මහතා සහ යාපනය සිවිල් සමාජ කේන්ද්‍රයේ ක්‍රියාකාරීන් පිරිසක් මෙම අවස්ථාවට එක්ව සිටියා. [ot-video type=”youtube” url=”https://youtu.be/zyjIVVsxDqs”]"},
{"title": "මනුෂ්‍ය ඝාතනයකට සම්බන්ධ සැකකරුවෙකු අත්අඩංගුවට", "url": "https://www.itnnews.lk/2025/03/06/669759/", "cover_image": "https://www.itnnews.lk/wp-content/uploads/2025/03/w-860x615.jpg", "date_published": "2025-03-06T09:06:27+05:30", "content": "මනුෂ්‍ය ඝාතනයකට සම්බන්ධ සැකකරුවෙකු ග්‍රෑන්ඩ්පාස් පොලිසිය විසින් අත්අඩංගුවට ගෙන තිබෙනවා. පසුගිය 26 වනදා ග්‍රෑන්ඩ්පාස් පොලිස් වසමේ වෙහෙරගොඩැල්ල ප්‍රදේශයේ දී තියුණු ආයුධයකින් පහරදී මනුෂ්‍ය ඝාතනයක් සිදුකිරිමේ අපරාධය සම්බන්ධයෙන් ග්‍රෑන්ඩ්පාස් පොලිසිය විමර්ෂණ ආරම්භ කරනු ලැබුවා. ඒ අනුව මෙම අපරාධයට සම්බන්ධ සැකකරුවෙකු සිද්ධියෙන් තුවාල ලබා කොළඹ ජාතික රෝහලේ ප්‍රතිකාර ලබමින් සිට පසුගිය 5 වනදා පිටව යාමේ දී අත්අඩංගුවට ගෙන තිබෙනවා. අත්අඩංගුවට ගත් සැකකරු වයස අවුරුදු 59ක් වන වෙහෙරගොඩැල්ල ප්‍රදේශයේ පදිංචිකරුවෙක්. සැකකරු ඊයේ දින කොළඹ ප්‍රධාන මහේස්ත්‍රාත් අධිකරණයට ඉදිරිපත් කිරිමෙන් පසුව ලබන 11 වනදා දක්වා රක්ෂිත බන්ධනාගාර ගත කරනු ලැබුවා. අපරාධයට යොදා ගත් උල් පිහි දෙකක් පොලිස් භාරයට ගෙන ඇති අතර ග්‍රෑන්ඩ්පාස් පොලිසිය විසින් වැඩිදුර විමර්ෂණ සිදු කරනු ලබනවා."},
{"title": "දේශීය ශල්‍ය ගෝස් නිෂ්පාදනය ඉහළ නැංවීමට සෞඛ්‍ය අමාත්‍යවරයාගේ අවධානය", "url": "https://www.itnnews.lk/2025/02/28/668207/", "cover_image": "https://www.itnnews.lk/wp-content/uploads/2025/02/nalinda-6-860x615.png", "date_published": "2025-02-28T08:43:58+05:30", "content": "දේශීය ශල්‍ය ගෝස් නිෂ්පාදන කටයුතු ඉහළ නැංවීම කෙරෙහි අමාත්‍ය වෛද්‍ය නලින්ද ජයතිස්ස මහතාගේ අවධානය යොමුව තිබෙනවා. නිසි ප්‍රමිතියට අනුව මේවා නිෂ්පාදනය කිරීමේ අවශ්‍යතාව ද අමාත්‍යවරයා පෙන්වා දෙනවා. මෙරට ශල්‍ය ගෝස් නිෂ්පාදන කර්මාන්තයේ නිරත පිරිසක් සමග පැවති සාකච්ඡාවකට එක්වෙමින් අමාත්‍ය නලින්ද ජයතිස්ස මහතා මේ බව ප්‍රකාශ කළා. මෙරට ශල්‍ය ගෝස් නිෂ්පාදන කර්මාන්තයේ නියැලෙන තුන්සියකට ආසන්න දේශීය ශල්‍ය ගෝස් නිෂ්පාදකයින්ගේ සංගමයේ නියෝජිතයන් සමගයි මෙම සාකච්ඡාව පැවැත්වුණේ. වෛද්‍ය සැපයුම් අංශයේ නිලධාරීන් ද ඊට එක්වුණා. තුන්සියක් පමණ වන කර්මාන්තකරුවන් අතරින් 90%ක් පමණම කර්මාන්තය ගෘහස්ථව සිදුකරනවා. 1972 වසරේ දේශීය ග්‍රාමීය කර්මාන්තයක් ලෙස ශල්‍ය ගෝස් නිෂ්පාදනය ආරම්භ කෙරුණා. යුද්ධය , සුනාමිය , කොරෝනා වැනි ව්‍යසන අවස්ථාවලදී ද විදේශ විනිමය නොමැතිව අමුද්‍රව්‍ය ආනයනය කිරීමට පවා නොහැකි වු බැරැරුම් අවස්ථාවලදී ද කිසිදු හිඟයකින් තොරව මෙම නිෂ්පාදකයන් ශල්‍ය ගෝස් සැපයීම පිළිබඳ අමාත්‍යවරයා මෙහිදි ස්තූතිය පළ කළා. දේශීය ශල්‍ය ගෝස් නිෂ්පාදකයින් ඔවුන්ගේ යෝජනා හා ගැටලු අමාත්‍යවරයා වෙත ඉදිරිපත් කළා. එම ගැටලු කඩිනමින් විසඳීමට පියවර ගන්නා බවයි අමාත්‍ය නලින්ද ජයතිස්ස මහතා ප්‍රකාශ කළේ."},
{"title": "මහර බන්ධනාගාර රැඳවූවන්ගේ සුභ සාධන කටයුතු කිසිවක් කප්පාදු කර නැහැ", "url": "https://www.itnnews.lk/2020/12/10/304730/", "cover_image": "https://www.itnnews.lk/wp-content/uploads/2020/12/chandana.png", "date_published": "2020-12-10T12:35:36+05:30", "content": "මහර බන්ධනාගාරය තුළ රැඳවූවන් කළහකාරී ලෙස හැසිරුන ද ඔවුන්ගේ මූලික අවශ්‍යතා වෙනුවෙන් බන්ධනාගාර නිලධාරීන් උපරිමයෙන් කැපවන බව බන්ධනාගාර කොමසාරිස් පාලන චන්දන ඒකනායක මහතා පවසනවා. ස්වාධීන රූපවාහිනී තීරණය වැඩසටහනට එක්වෙමිනුයි ඒ මහතා මේ බව ප්‍රකාශ කළේ. පොලිස් මාධ්‍ය ප්‍රකාශක නියෝජ්‍ය පොලිස්පති අජිත් රෝහණ මහතා ද මීට එක්ව සිටියා. මහර බන්ධනාගාර සිද්ධිය සම්බන්ධයෙන් මේ වනවිට ප්‍රකාශ 228ක් සටහන් කරගෙන තිබෙනවා. බන්ධනාගාර නිලධාරීන් 70 දෙනෙකු , වෛද්‍යවරුන් 11 දෙනෙකු , හෙද නිලධාරීන් 17 දෙනෙකු , රැඳවූවන් 128 දෙනෙකු මෙම පිරිසට අයත්. මේ අතර බන්ධනාගාර සිද්ධියේ දී මියගිය අයගේ පශ්චාත් මරණ පරීක්ෂණ පංච පුද්ගල විශේෂඥ කමිටුවක් මගින් සිදුකිරීමටයි වත්තල අධිකරණය ඊයේ නියෝග කළේ. එම මරණ පරීක්ෂණ පැවැත්වීමෙන් පසු මෘත දේහ සම්බන්ධයෙන් ක්‍රියාකරන ආකාරය පිළිබඳ අධිකරණය නියෝගයක් නිකුත් කිරීමට නියමිතයි. අපරාධ පරීක්ෂණ දෙපාර්තමේන්තුව සිද්ධියට අදාළව පරීක්ෂණ කඩිනමින් අවසන් කිරීමට නියමිතයි. ඒ අනුව බන්ධනාගාර කැරැල්ලට නායකත්වය දුන් හා ආධාර අනුබල දුන් පිරිසට එරෙහිව නීතිය ක්‍රියාත්මක කරන බවයි පොලිස් මාධ්‍ය ප්‍රකාශක නියෝජ්‍ය පොලිස්පති අජිත් රොහණ මහතා පවසන්නේ. [ot-video type=”youtube” url=”https://www.youtube.com/watch?v=Bh9d_mqs5pA&feature=youtu.be&fbclid=IwAR2oACU8ps24C5tY6sl_iqmLhV6tCbHoX_CW_lrdw1prN3bwj31XRUH2Mt4″]"},
{"title": "කන්දකාඩු කොරෝනා පොකුර 600ක් දක්වා ඉහළට", "url": "https://www.itnnews.lk/2020/08/01/270222/", "cover_image": "https://www.itnnews.lk/wp-content/uploads/2020/08/kandakadu.png", "date_published": "2020-08-01T12:15:09+05:30", "content": "කන්දකාඩු මත්ද්‍රව්‍ය නිවාරණ ප්‍රතිකාර හා පුනරුත්ථාපන මධ්‍යස්ථානයට අදාළව කොරෝනා ආසාදිතයන් 600 දෙනෙකු හදනාගෙන ඇති බව කෝවිඩ් නයින්ටීන් පැතිරීම වැළැක්වීමේ ජාතික ක්‍රියාන්විත මධ්‍යස්ථානය පවසනවා. අද (01) උදෑසන වන විට තවත් කොරෝනා රෝගියෙකු හදුනාගත් අතර එම පුද්ගලයා කන්දකාඩු මධ්‍යස්ථානයේ රාජකාරි කළ කාර්ය මණ්ඩලයේ සමීපතමයෙකු බවයි එම මධ්‍යස්ථානය සදහන් කරන්නේ. අලුතින් හදුනාගත් කොරෝනා රෝගියා ලංකාපුර ප්‍රදේශයෙන් මීට පෙර වාර්තා වූ රෝගියාගේ ආශ්‍රිතයෙකු බව හදුනාගෙන තිබෙනවා. සෞඛ්‍ය අමාත්‍යාංශයේ වසංගත විද්‍යා ඒකකයේ ප්‍රධානී විශේෂඥ වෛද්‍ය සුදත් සමරවීර මහතා ප්‍රකාශ කළේ ඔහු ඇසුරු කළ පුද්ගලයන් සියලු දෙනා හදුනාගනිමින් නිරෝධායනයට යොමු කිරීමට පියවර ගත් බවයි. [ot-video type=”youtube” url=”https://youtu.be/TJsspnTMP88″] කන්දකාඩු මත්ද්‍රව්‍ය නිවාරණ ප්‍රතිකාර හා පුනරුත්ථාපන මධ්‍යස්ථානයට අදාළව හදුනාගත් කෝවිඩ් නයින්ටින් ආසාදිතයන්ගෙන් හාරසිය අසූ දෙදෙනෙකුම පුනරුත්ථාපනය වන රැදවූවන්. කාර්ය මණ්ඩලයේ 66 දෙනෙකු හා ආරාධිත කාර්ය මණ්ඩලයේ 5 දෙනෙකු කොරෝනා රෝගීන් බවට හදුනා ගැනුණා. පවුල්වල මෙන්ම සමීපතමයින් 46 දෙනෙකු සහ වැලිකඩ බන්ධනාගාරයේ කොරෝනා ආසාදිත වූ රැදවුවෙකු ඇසුරු කළ පුද්ගලයින් ඇතුලුව එම මධ්‍යස්ථානය ආශ්‍රිතව හදුනාගත් කොරෝනා රෝගීන්ගේ සංඛ්‍යාව 600 ක්."},
{"title": "ජාත්‍යන්තර කාන්තා දිනයට සමගාමීව ජාතික කාන්තා සතියක්", "url": "https://www.itnnews.lk/2025/03/03/668926/", "cover_image": "https://www.itnnews.lk/wp-content/uploads/2025/03/kantha-860x615.jpg", "date_published": "2025-03-03T07:50:15+05:30", "content": "ඊයේ (02) දිනයේ සිට එළ⁣ඹෙන (08) වැනිදා දක්වා කාන්තා හා ළමා කටයුතු අමාත්‍යාංශය විසින් “ජාතික කාන්තා සතියක්” ප්‍රකාශයට පත් කරතිබෙනවා. එළ⁣ඹෙන (08) වැනිදාට යෙදී ඇති ජාත්‍යන්තර කාන්තා දිනයට සමගාමීව “ජාතික කාන්තා සතියක්” ප්‍රකාශයට පත් කර ඇති අතර ‘තැනුමට තිරසර හෙටක් – සවිමත් ඇය වේ මගක්’ යන්න මෙවර කාන්තා දින ජාතික තේමාවයි. ඒ අනුව ඊයේ (02) දිනයේ සිට (08) වනදා දක්වා සතිය තුළ කාන්තාව නිරෝගීමත් කිරීම, දැනුවත් කිරීම, සුරක්ෂිත කිරීම, සවිබල ගැන්වීම සහ ඔවුන්ගේ තාක්ෂණ කුසළතා වර්ධනය කිරීම වෙනුවෙන් දීපව්‍යාප්ත වැඩසටහන් මාලාවක් ක්‍රියාත්මකයි. එළ⁣ඹෙන (05) සහ (06) යන දෙදින පුරා ‘ලිය ශක්ති’ කාන්තා පොළ කොළඹ විහාර මහාදේවී උද්‍යාන පරිශ්‍රයේදී පැවැත්වීමට සියළු කටයුතු සම්පාදනය කොට ඇති බව කාන්තා හා ළමා කටයුතු අමාත්‍යාංශය සඳහන් කරනවා. මෙවර කාන්තා දින සැමරුම් උළෙල කාන්තා හා ළමා කටයුතු පිළිබඳ අමාත්‍ය සරෝජා සාවිත්‍රි පෝල්රාජ් මහත්මිය සහ නියෝජ්‍ය අමාත්‍ය වෛද්‍ය නාමල් සුදර්ශන මහතාගේ සංකල්පය පරිදි අග්‍රාමාත්‍ය හරිනි අමරසූරිය ප්‍රධානත්වයෙන් බත්තරමුල්ල, “සුහුරුපාය” ශ්‍රවණාගාරයෙදී පැවැත්වීමට නියමිතයි."},
{"title": "අලුත්වැඩියා කළ බස්රථ 10ක් ශ්‍රී ලංකා ගමනාගමන මණ්ඩලයට", "url": "https://www.itnnews.lk/2020/09/28/286287/", "cover_image": "https://www.itnnews.lk/wp-content/uploads/2020/09/bus-2.png", "date_published": "2020-09-28T16:53:20+05:30", "content": "අලුත්වැඩියා කළ බස්රථ 10ක් ශ්‍රී ලංකා ගමනාගමන මණ්ඩලයට භාර දීම අමාත්‍ය ගාමිණී ලොකුගේ මහතාගේ ප්‍රධානත්වයෙන් අද සිදු කෙරුණා.  ජාඇල ඒකල ඉංජිනේරු පෞද්ගලික සමාගමයි බස්රථ අලුත්වැඩියා කිරීම සිදුකළේ. බස් රථ අලුත්වැඩියා කිරීම සදහා වැය කර ඇති මුදල රුපියල් ලක්ෂ 150ක්. එම බස්රථ අමාත්‍ය ගාමිණී ලොකුගේ මහතා අතින් ශ්‍රී ලංකා ගමනාගමන මණ්ඩලයේ සභාපති කිංස්ලි රණවක මහතාට භාර දීම අද සිදු කෙරුණා. රාජ්‍ය අමාත්‍ය දිලුම් අමුණුගම මහතා ද එම අවස්ථාවට එක්ව සිටියා. මෙම වැඩපිළිවෙල අඛණ්ඩව ක්‍රියාත්මක කරමින් ජනතාවට ගුණාත්මක සේවාවක් ලබා දීම අරමුණ බවයි අමාත්‍ය ගාමිණී ලොකුගේ මහතා මෙහිදී ප්‍රකාශ කළේ."},
{"title": "මහින්ද රාජපක්ෂ අත්අඩංගුවට ගත යුතුයි – ශ්‍රී ලංකා නිදහස් තරුණ වෘත්තීයවේදීන්", "url": "https://www.itnnews.lk/2018/06/29/9392/", "cover_image": "https://www.itnnews.lk/wp-content/uploads/2018/06/rajika-kodithuwakku.png", "date_published": "2018-06-29T16:02:42+05:30", "content": "ජාත්‍යන්තර වරෙන්තුකරුවෙකු ගැන සියලු තොරතුරු දැන  ඒ පිළිබද  විස්තර ලබා නොදීම නිසා පාර්ලිමේන්තු මන්ත්‍රී මහින්ද රාජපක්ෂ මහතා අත්අඩංගුවට ගත යුතු බව  ශ්‍රී ලංකා නිදහස් තරුණ වෘත්තීයවේදීන්ගේ සංවිධානයේ විධායක කමිටු සාමාජික රජික කොඩිතුවක්කු මහතා පවසනවා.  ඒ අද‍ (29)  කොළඹ පැවති මාධ්‍ය හමුවකට එක්වෙමින්. රජික කොඩිතුවක්කු – ශ්‍රී ලංකා නිදහස් තරුණ වෘත්තීයවේදීන්ගේ සංවිධානය, [ot-video type=”youtube” url=”https://youtu.be/SmM6zMQkav0″]"},
{"title": "මර්වින් සිල්වා අත්අඩංගුවට", "url": "https://www.itnnews.lk/2025/03/06/669739/", "cover_image": "https://www.itnnews.lk/wp-content/uploads/2025/03/sil-860x615.jpg", "date_published": "2025-03-06T05:52:52+05:30", "content": "හිටපු අමාත්‍යවරයෙකු වන මර්වින් සිල්වා අපරාධ පරීක්ෂණ දෙපාර්තමේන්තුව විසින් අත්අඩංගුවට ගෙන තිබෙනවා. ඊයේ රාත්‍රියේයි එම අත්අඩංගුවට ගැනීම සිදු කර ඇත්තේ කිරිබත්ගොඩ ප්‍රදේශයේ සිදුවූ යම් සිදුවීමකට අදාලව ඔහුව අත්අඩංගුවට ගත් බවයි වාර්තා වන්නේ. ඔහුව අපරාධ පරීක්ෂණ දෙපාර්තමේන්තුව වෙත රැගෙන ගොස් තිබෙනවා."},
{"title": "අයවැය කාරක සභා විවාදයේ දෙවැනි දිනය අදයි", "url": "https://www.itnnews.lk/2025/02/28/668225/", "cover_image": "https://www.itnnews.lk/wp-content/uploads/2024/05/parliment.png", "date_published": "2025-02-28T09:29:16+05:30", "content": "අයවැය කාරක සභා විවාදයේ දෙවැනි දිනය අදයි. ආරක්ෂක අමාත්‍යාංශයේ සහ මහජන ආරක්ෂක හා පාර්ලිමේන්තු කටයුතු අමාත්‍යාංශයට අදාළ වැය ශීර්ෂ පිළිබඳව අද (28) කාරක සභා අවස්ථාවේ විවාදයට ගැ‍නීමට නියමිතයි. කාරක සභා අවස්ථාවේ විවාදය ඊයේ ආරම්භ වුණා. එය ලබන 21 දක්වා පැවැත්වෙනවා."},
{"title": "බීඩී කොළ කිලෝග්‍රෑම් 323 කට වැඩි ප‍්‍රමාණයක් නාවික හමුදාව භාරයට", "url": "https://www.itnnews.lk/2019/03/08/106736/", "cover_image": "https://www.itnnews.lk/wp-content/uploads/2019/03/bidikola.png", "date_published": "2019-03-08T13:23:54+05:30", "content": "බීඩි කොළ කිලෝ ග‍්‍රෑම් 323 කට වැඩි ප‍්‍රමාණයක් පේසාලේ මුහුදු ප‍්‍රදේශයේ දි අත්අඩංගුවට ගත් බව නාවික හමුදාව ප‍්‍රකාශ කළා. ඒ උතුරු මැද නාවික විධානයට අයත් මුර යාත‍්‍රාවක නාවිකයන් පිරිසක් සිදුකළ විශේෂ සෝදිසියකදි. අතහැර දමාගොස් තිබු මෙම බීඩිකොළ තොගය ඇසුරුම් දහයක අසුරා තිබු බවයි නාවික හමුදාව සදහන් කළේ. ඉන්දියාවේ සිට මෙම තොගය මෙරටට රැගෙන එන්නට ඇති බවටයි සැක පළකෙරෙන්නෙ."},
{"title": "ශ‍්‍රී ලංකා ව්‍යාපාරිකයන්ට කෙන්යාවේ ආයෝජන වරම්", "url": "https://www.itnnews.lk/2019/03/12/108103/", "cover_image": "https://www.itnnews.lk/wp-content/uploads/2019/03/Kenya.png", "date_published": "2019-03-12T11:06:02+05:30", "content": "ශ‍්‍රි ලංකා ව්‍යාපාරිකයන්ට කෙන්යාවේ ආයෝජන සඳහා පහසුකම් සැලසීමේ වැඩපිළිවෙලක් ආරම්භ වුණා. අමාත්‍ය තිලක් මාරපන මහතා හා කෙන්යා විදේශ කටයුතු කැබිනට් ලේකම් මොනිකා ජූමා මහත්මිය ඒ සම්බන්ධයෙන් සාකච්ඡා කර තිබෙනවා. වෙළඳ සහ අයෝජන වැඩසටහන් ව්‍යාප්ත කිරිමයි මුලික අපේක්ෂාව. අප‍්‍රිකාවේ වෙළඳ පළ අවස්ථා ලබාගැනීමටත් ඉන් හැකිවන බවයි විදේශ අමාත්‍යංශය පවසන්නේ."},
{"title": "බස්නාහිර පළාතේ තෝරාගත් පාසල් 13ක් සඳහා මුඛ ආවරණ කට්ටල", "url": "https://www.itnnews.lk/2020/08/11/273387/", "cover_image": "https://www.itnnews.lk/wp-content/uploads/2020/08/deshabandu-1.jpg", "date_published": "2020-08-11T16:19:06+05:30", "content": "බස්නාහිර පළාතේ තෝරාගත් පාසල් 13 ක් සදහා මුඛ ආවරණ කට්ටල ලබා දීම සිදුකෙරුණා. ඒ බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ ප්‍රධානත්වයෙන්. අඩු ශිෂ්‍ය සංඛ්‍යාවක් සිටින පාසල් 13 ක් මෙම වැඩසටහනේ පළමු අදියර සඳහා තෝරාගෙන තිබුණා. ඒ අනුව එම පාසල් වෙත මුඛ ආවරණ කට්ටල පන්දහසක් ලබා දීම අද සිදුකෙරුණා. ශරීර ආරක්‍ෂක ඇදුම් කට්ටල මෙන්ම ශරීර උෂ්ණත්වය මැන බැලීමේ උපකරණ ද පාසල් 10 ක් වෙත ලබා දීමට කටයුතු කෙරුණා. [ot-video type=”youtube” url=”https://youtu.be/bMXWL6Ld8e4″]"},
{"title": "පෞද්ගලික අංශයේ සේවකයන් වෙනුවෙන් විශේෂ සුභසාධන වැඩපිළිවෙලක්", "url": "https://www.itnnews.lk/2022/03/10/400398/", "cover_image": "https://www.itnnews.lk/wp-content/uploads/2022/03/nimal-siripala.png", "date_published": "2022-03-11T13:33:35+05:30", "content": "රජයේ සේවකයන්ට ලැබෙන ප්‍රතිලාභ පෞද්ගලික අංශයටත් ලබා දෙමින් පෞද්ගලික අංශයේ සේවකයන් වෙනුවෙන් විශේෂ සුභසාධන වැඩපිළිවෙලක් සකස් කර ඇතැයි කම්කරු අමාත්‍ය නිමල් සිරිපාල ද සීල්වා මහතා අද (10) පාර්ලිමේන්තුවේ දී ප්‍රකාශ කළේය. කම්කරු වන්දි සංශෝධන පනත් කෙටුම්පත දෙවැනි වර කියවීමේ අද (10) විවාදය ආරම්භ කරමින් කම්කරු අමාත්‍යවරයා මේ බව පැවසීය. පෞද්ගලික අංශයේ සේවකයන් සඳහා දායක විශ්‍රාම වැටුප් ක්‍රමයක් සහ ඔවුන්ගේ සුභසාධනය සඳහා රක්ෂණ ක්‍රමයක් සකස් කිරිම සම්බන්ධයෙන් අරමුදල් සපයා ගැනීම සඳහා ජාත්‍යන්තර කම්කරු සංවිධාන සමග මේ වන විටත් සාකච්ඡා කරමින් සිටින බවද කම්කරු අමාත්‍යවරයා සඳහන් කළේය. සේවයේ යෙදී සිටීමේදී අගතියට පත් සේවකයන් සඳහා ලබාදෙන වන්දි මුදල් පසුගිය වසර 16 තිස්සේම වැඩි නොවූ බව පෙන්වා දුන් අමාත්‍යවරයා, ජීවන වියදම් වැඩි වී ඇති බව සැළකිල්ලට ගෙන මෙම සංශෝධන පනත් කෙටුම්පත ඉදිරිපත් කරන බව පැවසීය. ජනාධිපති ගෝඨාභය රාජපක්ෂ මහතා සිය ”සෞභාග්‍යයේ දැක්ම” ප්‍රතිපත්ති ප්‍රකාශයේදි මෙම වන්දි මුදල වැඩි කිරීමට යෝජනා ඉදිරිපත් කළ බව අමාත්‍යවරයා පෙන්වා දුන්නේය. සේවයේ යේදී සිටියදී සිදුවන හදිසි අනතුරු හේතුවෙන් අගතියට පත්වන සේවකයින්ට මරණයකදී හෝ පූර්ණ බෙලහීනතාවකදී දැනට ගෙවන උපරිම වන්දි මුදල රුපියල් පන්ලක්ෂ 50,000කි.එම වන්දි මුදල රුපියල් විසි ලක්ෂයක් දක්වා වැඩි කිරීමට නව පනත් කෙටුම්පත මගින් සංශෝධන ඉදිරිපත් කර ඇත. එමෙන්ම දැනට රැකියා අවස්ථාවේදී පමණක් වන්දි ගෙවීම සඳහා ඇති ප්‍රතිපාදනය, රැකියා ස්ථානයට එන සහ යන අවස්ථා ඇතුළත් කොට අර්ථ නිරූපණය වඩාත් පුළුල් කිරීමද එම සංශෝධනය මගින් සිදු වේ. රජයේ සේවකයන්ට ලැබෙන ප්‍රතිලාභ පෞද්ගලික අංශයටද ලබාදීමට මේ හරහා හැකි වන බව කම්කරු අමාත්‍යවරයා සඳහන් කළේය. තවද ඉදිරියේදී කම්කරු වන්දි නඩු වසරක් පමණ කාලයක් තුළ විසඳීමට කටයුතු කරන බවද අමාත්‍යවරයා පැවසීය. කම්කරු උසාවි වඩාත් ඵලදායී ලෙස භාවිතා කරමින් සහ කම්කරුවන්ගේ අර්ථ සාධක අරමුදල් අයකර ගැනීම සම්බන්ධයෙන් වූ නඩු 16,000ක් මහේස්ත්‍රාත් අධිකරණ වල ගොඩ නැගී ඇති බවත් සමගාමී අධිකරණ බලය කම්කරු විනිෂ්චට සභාවන්ට ලබා දීමටත් ඉදිරියෙදී කටයුතු කරන බවත් ඒවිට මෙම තදබදය අවසන් වනු ඇතැයිද කීය."},
{"title": "ඊච්චන්කුලම පොලිස් ස්ථානාධිපතිවරයා ඇතුළු සැකකරුවන් රක්ෂිත බන්ධනාගාරයට", "url": "https://www.itnnews.lk/2019/03/19/110517/", "cover_image": "https://www.itnnews.lk/wp-content/uploads/2018/07/police-6.png", "date_published": "2019-03-19T14:47:21+05:30", "content": "පුරාවස්තු කැනීම් සිද්ධියක් සම්බන්ධයෙන් අත්අඩංගුවට ගත් ඊච්චන්කුලම පොලිස් ස්ථානාධිපතිවරයා ඇතුළු සැකකරුවන් ලබන පළමුවනදා දක්වා රක්ෂිත බන්ධනාගාර ගත කෙරුණා. වහාම ක්‍රියාත්මක වන පරිදි පොලිස් ස්ථානාධිපතිවරයාට ස්ථාන මාරුවක්ද ලබාදී තිබෙනවා. ඊච්චන්කුලම පොලිස් වසමේ කල්මඩුල ප්‍රදේශයේ පුරා විද්‍යා වටිනාකමකින් යුත් ස්ථානයක කැනීම් සිදු කරමින් සිටියදී පුද්ගලයින් 05 දෙනෙකු අත්අඩංගුවට ගැනුණා. ඔවුන් අතර ඊච්චන්කුලම පොලිස් ස්ථානාධිපති පොලිස් පරීක්ෂක සුභාෂ් කුමාර ආරියරත්නද මෙන්ම එම පොලීසියට අනුයුක්තව සේවය කුළ පොලිස් කොස්තාපල් විසුල් නිලන්ත යන අයද වන බවට පොලිස් මූලස්ථානය සදහන් කළා. අත්අඩංගුවට ගත් සැකකරුවන් වවුනියාව මහේස්ත්‍රාත් අධිකරණයට ඉදිරිපත් කිරීමෙන් පසු ලබන 01 වනදා දක්වා රක්ෂිත බන්ධනාගාර ගත කරන ලෙසයි නියෝග කෙරුණේ. වවුනියාව දිසා දූෂණ මර්දන අංශයේ නිලධාරීන් කළ වැටලීමකදීයී සැකකරුවන් අත්අඩංගුවට ගැනුණේ.  අත්අඩංගුවට ගත් සෙසු පුද්ගලයන් කුරුණෑගල, හොරණ, අතුරුගිරිය සහ දොඩම්ගස්ලන්ද යන ප්‍රදේශවල පදිංචිකරුවන් බව මූළික පරීක්ෂණවලින් හෙළිව තිබෙනවා. සිද්ධිය සම්බන්ධයෙන් වවුනියාව පොලීසියි වැඩිදුර විමර්ශන සිදු කරනවා."},
{"title": "ඉදිරි දින කිහිපය දැඩි අවධානයෙන් සිටින්න- හමුදාපති ජනතාවගෙන් ඉල්ලයි", "url": "https://www.itnnews.lk/2020/07/16/265445/", "cover_image": "https://www.itnnews.lk/wp-content/uploads/2020/07/sawendra-silwa.png", "date_published": "2020-07-16T12:36:51+05:30", "content": "රාජාංගණයේ කොරෝනා තත්ත්වය මේ වන විට සම්පූර්ණයෙන්ම පාලනය කර ඇති බව යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා පවසනවා. මේ දක්වා හමු වී ඇත්තේ සමාජයෙන් නොව කන්දකාඩු පුනරුත්ථාපන මධ්‍යස්ථානය ආශ්‍රිත ආසාදිතයින් පමණක් බව ද ඒ මහතා පවසනවා. කෙසේ වෙතත් ඉදිරි දින තුන හතර දැඩි අවධානයෙන් සිටිය යුතු බවයි ඔහු අවධාරණය කරන්නේ. රාජාංගණයේ තත්ත්වය  පාලනය කර අදාළ සියලු දෙනාගේ පීසිආර් පරීක්ෂණ සිදුකර අවසන් බව ද යුද හමුදාපතිවරයා සදහන් කරනවා. හදුනා ගත් ආසාදිතයන් සම්බන්ධ ප්‍රථම පිරිස සම්පූර්ණයෙන්ම හදුනාගෙන අවසන්. දෙවන පිරිසද හදුනාගෙන තිබෙනවා. ඇතැම් ප්‍රදේශවල තුන්වන පිරිසද හදුනාගෙන ඊට අවශ්‍ය ක්‍රියාමාර්ග ගැනීමට සෞඛ්‍ය අංශ සහ ආරක්ෂක අංශ කටයුතු කර ඇති බවයි හමුදාපතිවරයා ප්‍රකාශ කළේ. [ot-video type=”youtube” url=”https://youtu.be/DXJbH29QldI”]"},
{"title": "එක්ස්ප්‍රස් පර්ල් සිද්ධියට වන්දි ගන්න සියලු ක්‍රියාමාර්ග ගෙන තිබෙනවා", "url": "https://www.itnnews.lk/2025/03/04/669463/", "cover_image": "https://www.itnnews.lk/wp-content/uploads/2025/03/33-1-860x615.jpg", "date_published": "2025-03-04T23:01:25+05:30", "content": "එක්ස්ප්‍රස් පර්ල් නෞකාව ගිනි ගැනීමේ සිද්ධියෙන් සිදු වූ හානිය වෙනුවෙන් වන්දි අය කර ගැනීම සඳහා රජය අවශ්‍ය සියලු ක්‍රියාමාර්ග ගෙන තිබෙන බව නීතිපතිවරයා අද (04) ශ්‍රේෂ්ඨාධිකරණය හමුවේ ප්‍රකාශ කර තිබෙනවා . අදාළ නෞකාව ගිනි ගැනීමේ සිද්ධිය හේතුවෙන් පරිසරයට මෙන්ම ධීවර ප්‍රජාවට සිදුවූ හානිය වෙනුවෙන් වන්දි අය කරදෙන නියෝගයක් නිකුත් කරන මෙන් ඉල්ලා කාදිනල් අති උතුම් මැල්කම් රංජිත් හිමිපාණන් ඇතුළු පිරිසක් විසින් ගොනු කළ මූලික අයිතිවාසිකම් පෙත්සම් අද යළි විභාගයට ගත් අවස්ථාවේදීයි නීතිපතිවරයා වෙනුවෙන් පෙනී සිටි අතිරේක සොලිසිටර් ජෙනරාල් නෙරින් පුල්ලේ මහතා මේ බව සඳහන් කළේ. අගවිනිසුරු මුර්දු ප්‍රනාන්දු, යසන්ත කෝදාගොඩ, ශිරාන් ගුණරත්න, අචල වෙංගප්පුලි සහ ප්‍රියන්ත ප්‍රනාන්දු යන මහත්ම මහත්මීන්ගෙන් සමන්විත පංච පුද්ගලයන් ශ්‍රේෂ්ඨාධිකරණ විනිසුරු මඩුල්ලක් ඉදිරියේ මෙම පෙත්සම් විභාගය සිදු කෙරුණා . එහිදී නීතිපතිවරයා වෙනුවෙන් පෙනී සිටි අතිරේක සොලිසිටර් ජෙනරාල් නෙරින් පුල්ලේ මහතා අධිකරණය හමුවේ කරුණු දක්වමින් අදාළ නෞකාවේ කාර්යය මණ්ඩලයේ නොසැලකිලිමත් භාවය හේතුවෙන් මෙම අවාසනාවන්ත ඛේදවාචකය ඇති වූ බවයි පෙන්වා දුන්නේ. එමෙන්ම මෙම ගිනි ගැනීම සිද්ධියට නෞකාවේ කාර්ය මණ්ඩලය වගකිවයුතු බවත් ඔහු අවධාරණය කළා . නීතිමය මූලධර්මයන්ට අනුව වන්දි අය කර ගත යුත්තේ ඊට වගකිවයුතු නෞකා කාර්ය මණ්ඩලයෙන් හා එය අයත් සමාගමෙන් යැයි පෙන්වා දුන් අතිරේක සොලිසිටර් ජෙනරාල්වරයා එම වන්දි අය කර ගැනීම සඳහා නීතිමය ක්‍රියාමාර්ග ගෙන තිබෙන බව සඳහන් කර සිටියා ."},
{"title": "තවත් 878 දෙනෙකු සුවය ලබයි", "url": "https://www.itnnews.lk/2021/05/07/335711/", "cover_image": "https://www.itnnews.lk/wp-content/uploads/2021/01/suwaya-labai-covid.png", "date_published": "2021-05-07T17:15:49+05:30", "content": "කොරෝනා ආසාදිත වී සුවය ලැබූ තවත් 878 දෙනෙකු රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ සංඛ්‍යාව 101,763ක් දක්වා ඉහළ ගියා."},
{"title": "පාසල් නිවාඩුව අද සිට ඇරඹෙයි", "url": "https://www.itnnews.lk/2022/04/06/405844/", "cover_image": "https://www.itnnews.lk/wp-content/uploads/2021/04/school-2.jpg", "date_published": "2022-04-06T17:31:13+05:30", "content": "පාසල් නිවාඩුව අද සිට ආරම්භ වන බව අධ්‍යාපන අමාත්‍යාංශය දැනුම් දෙනවා. ඒ අනුව රජයේ සියලු පාසල් හා රජයේ අනුමත පාසල් සදහා එම තීරණය ක්‍රියාත්මක අතර නව පාසල් වාරය ආරම්භ වන්නේ අප්‍රෙල් 18  වනදායි."},
{"title": "ප්‍රාණ ඇපකරුවන් නිදහස් කිරීම කල් දමන බව හමාස් සංවිධානය කියයි", "url": "https://www.itnnews.lk/2025/02/11/663779/", "cover_image": "https://www.itnnews.lk/wp-content/uploads/2025/02/hamas-860x615.jpg", "date_published": "2025-02-11T09:56:48+05:30", "content": "ප්‍රාණ ඇපකරුවන් නිදහස් කිරීම කල් දමන බව හමාස් සංවිධානය පවසනවා. හමාස් සන්නද්ධ අංශයේ ප්‍රකාශකයෙකු චෝදනා කර ඇත්තේ  ඊශ්‍රායලය සටන් විරාම ගිවිසුම කඩ කරන බවයි. පසුගිය දින කිහිපයේද ඊශ්‍රායලය සිවිල් ජනතාව ඉලක්ක කර ප්‍රහාර කිහිපයක් එල්ල කළ අතර විශාල පිරිසක් ජීවිතක්ෂයට පත්වුණා. මේ අතර ඊශ්‍රායලයේ රඳවා සිටින තවත් පලස්තීන සිරකරුවන් වෙනුවෙන් ගාසා තීරයේ රඳවා සිටින ප්‍රාණ ඇපකරුවන් තුන් දෙනෙකු සෙනසුරාදා නිදහස් කිරීමට නියමිතයි. කෙසේ වෙතත් ගාසා තීරයේ රඳවා සිටින ප්‍රාණ ඇපකරුවන් සෙනසුරාදා වන විට ආපසු නොඑන්නේ නම් සටන් විරාමය අවලංගු කළ යුතු බව ඊශ්‍රායලයේ ප්‍රධාන මිතුරෙකු වන ඇමරිකා ජනාධිපති ඩොනල්ඩ් ට්‍රම්ප් ද යෝජනා කර තිබෙනවා. පසුගිය 2023 වසරේ ඔක්තෝබර් 7 වැනිදා ඊශ්‍රායලයට එල්ල කළ හමාස් ප්‍රහාරයේදී ප්‍රාණ ඇපයට ගත් හැත්තෑතුන් දෙනකු තවමත් ගාසා තීරයේ රඳවා සිටිනවා."},
{"title": "වටවල ෆයිනස් වන රක්ෂිතයේ ගින්නක් අක්කර 10 ක් විනාශයි", "url": "https://www.itnnews.lk/2025/02/11/663868/", "cover_image": "https://www.itnnews.lk/wp-content/uploads/2025/02/gi-2-860x615.jpg", "date_published": "2025-02-11T11:19:58+05:30", "content": "වටවල ෆයිනස් වන වගා රක්ෂිතයක ඊයේ (10) දින රාත්‍රියේ හටගත් ගින්න තවදුරටත් පැතිර යමින් පවතින බවත්, පැතිර යන ගින්න පාලනය කිරීමට තම කාර්යාලය නිලධාරින් උත්සහ කරමින් සිටින බව හැටන් වන අඩවි කාර්යාලයේ නිලධාරිවරයා පවසනවා. වටවල දුම්රිය ස්ථානය සහ මවුන්ට්ජින් වතුයායට පිවිසෙන මාර්ගයට යාබඳව පිහිටි මෙම රක්ෂිතයේ හැටන් ඔය ආසන්නයෙන් ඊයේ (10) දින රාත්‍රියේ කිසියම් පිරිසක් විසින් රක්ෂිතයට ගිනි තබා ඇති බව නිලධාරිවරයෙක් සඳහන් කළා. පවතින වියළි කාලගුණයත් සමග ගින්න සීඝ්‍රයෙන් රක්ෂිතයේ කඳු මුදුණ දක්වා පැතිර ගොස් ඇති බවත්, ගින්නෙන් මේ වන විට අක්කර 10 ක \nපමණ කොටසක් ගිනිගෙන විනාශ වි ඇති බවයි එම නිලධාරිවයා සඳහන් කළේ. මධ්‍යම කඳුකරයේ බටහිර බැවුම් ප්‍රදේශවල මේ දිනවල පවතින අධික වියළි කාලගුණයත් සමග රක්ෂිතවලට ගිනි තැබිම් ඇතැම් පිරිස් සිදු කරන බවත්, එවැනි පුද්ගලයන් පිළිබඳව තොරතුරු වෙතොත් ළඟම ඇති පොලිස් ස්ථානයට දනුවත් කරන ලෙස හැටන් වල අඩවි නිලධාරිවරයා මහජනතාවගෙන් ඉල්ලා සිටිනවා."},
{"title": "ඉන්දීය යුද නෞකාවක් කොළඹට", "url": "https://www.itnnews.lk/2025/03/03/669160/", "cover_image": "https://www.itnnews.lk/wp-content/uploads/2025/03/20-860x615.jpg", "date_published": "2025-03-03T21:45:56+05:30", "content": "ඉන්දීය නාවික හමුදාවට අයත් ‘INS KUTHAR’ යුද නෞකාව නිල සංචාරයක් සඳහා කොළඹ වරායට සේන්දු වී තිබෙනවා . එම නෞකාව අද (03) උදෑසන කොළඹ වරායට සේන්දු වූ බවයි නාවික හමුදාව පවසන්නේ . මෙලෙස කොළඹ වරායට සේන්දු වූ Corvette වර්ගයට අයත් ‘INS KUTHAR’ නෞකාව, දිගින් මීටර් 91.16ක් . නෞකාවේ කාර්ය මණ්ඩලය 129ක ගෙන් සමන්විත අතර, නෞකාවේ අණදෙන නිලධාරී ලෙස, කොමාණ්ඩර් Nitin Sharma කටයුතු කරනු ලබනවා . මෙම යුද නෞකාව මෙරට රැඳී සිටින කාලසීමාව තුළ එහි කාර්ය මණ්ඩලය කොළඹ ප්‍රදේශයේ ආකර්ෂණීය සංචාරක ස්ථාන නැරඹීම සඳහා සහ ශ්‍රී ලංකා නාවික හමුදාව විසින් දෙරටේ නාවික හමුදා අතර සුහදත්වය වර්ධනය කිරීම වෙනුවෙන් හා පුහුණු හුවමාරු වෙනුවෙන් සංවිධානය කෙරෙණ වැඩසටහන් සඳහා සහභාගීවීමට නියමිතව තිබෙනවා . ‘INS KUTHAR’නෞකාව නිල සංචාරය නිමා කරමින් 2025 මාර්තු මස 06 වැනි දින දිවයිනෙන් පිටත්ව යාමට නියමිතයි"},
{"title": "ප්‍රබලයන් දෙදෙනෙකුගේ හමුවක්", "url": "https://www.itnnews.lk/2024/10/11/628017/", "cover_image": "https://www.itnnews.lk/wp-content/uploads/2024/10/18-5-860x615.jpg", "date_published": "2024-10-11T17:06:54+05:30", "content": "රුසියන් ජනාධිපති ව්ලැදිමීර් පුටින් සහ ඉරාන ජනාධිපති මසුඩ් පෙසෙෂ්කියන් අතරේ හමුවක් පවත්වා තිබෙන බව විදෙස් මාධ්‍ය වාර්තා කරනවා . මධ්‍යස්ථමතධාරියකු වන මසුඩ් පෙසෙෂ්කියන් ජනාධිපති ධුරයට පත් වීමෙන් පසු රුසියන් ජනාධිපති පුටින් හමුවුණු පළමු අවස්ථාව මෙය බවයි සඳහන් වන්නේ ඊශ්‍රායලයෙන් ඉරානයටත්, ලෙබනනයටත්, මැදපෙරදිග කලාපයටත් එල්ල වන තර්ජන මෙන්ම එම තර්ජනවලට කෙසේ මුහුණ දිය යුතු ද යන්න සම්බන්ධයෙන් රාජ්‍ය නායකයන් දෙදෙනාගේ අවධානය යොමුවී ඒ පිළිබඳව සාකච්ඡා කළ බවයි විදෙස් මාධ්‍ය වැඩිදුරටත් සඳහන් කර සිටින්නේ ."},
{"title": "නිවාඩු දවසටත් සීසන් එකෙන් යන්න පුළුවන්", "url": "https://www.itnnews.lk/2024/10/11/627995/", "cover_image": "https://www.itnnews.lk/wp-content/uploads/2024/10/15-4-860x615.jpg", "date_published": "2024-10-11T16:22:46+05:30", "content": "පාසල් සිසුන්, කාර්මික විද්‍යාල සිසුන් සහ විශ්වවිද්‍යාල සිසුන් හට නිකුත් කරනු ලබන බස් ගමන් වාර ප්‍රවේශ පත්‍ර මඟින් සෙනසුරාදා, ඉරිදා සහ අනෙකුත් සියලු නිවාඩු දිනයන් හී ද බාධාවකින් තොරව ගමන් කිරීමට අවසර ලබා දෙන ලෙස ප්‍රවාහන අමාත්‍ය විජිත හේරත් මහතා ගමනාගමන මණ්ඩල සභාපතිවරයාට උපදෙස් ලබා දී තිබෙනවා . නිවාඩු දිනවල දී සිදු කරනු ලබන ගමන් වාරවලදී සිසුන් දැඩි අපහසුතාවයන්ට පත් වන බවට ලැබී ඇති පැමිණිලි රැසක් සැලකිල්ලට ගනිමින් එම අපහසුතාවයන් හට පිළියම් යොදමින් සිසුන් විසින් මාසය සඳහා ලබා ගන්නා වාර ප්‍රවේශ පත්‍ර මඟින් අදාළ මාසයේ සෑම දිනකම ශ්‍රී ලංගම බස් රථවල ගමන් කිරීමට හැකි වන පරිදි අවශ්‍ය කටයුතු වහාම සිදු කරන ලෙස අමාත්‍ය විජිත හේරත් මහතා විසින් ගමනාගමන මණ්ඩල සභාපතිවරයා වෙත උපදෙස් ලබා දී තිබෙන බවයි සඳහන් වන්නේ"},
{"title": "8 හැවිරිදි පිරිමි දරුවා ලිංගික අපයෝජනය කර ගෙල සිරකර මරා දමලා!", "url": "https://www.itnnews.lk/2020/08/01/270422/", "cover_image": "https://www.itnnews.lk/wp-content/uploads/2020/08/Daruwa-s.jpg", "date_published": "2020-08-01T19:30:20+05:30", "content": "වැඩිහිටියන්ගේ විවිධ ක්‍රියා හේතුවෙන් මල්වැනි පුංචි දරුවන්ට අකාලයේ ජීවිත අහිමිවූ අවස්ථා දිගින් දිගටම වාර්තා වුණා. ගලේවෙල ප්‍ර දේශයේ 8 හැවිරිදි දරුවෙකුට ද මෙසේ ජීවිතය අහිමි වූයේ කිසියම් පුද්ගලයෙකුගේ සාහසික ක්‍රියාවක් හේතුවෙන්. ගලේවෙල පත්කොළගොල්ල ප්‍රදේශයේ පදිංචි 8 හැවිරිදි පිරිමි දරුවෙකු රෙදි කැබැල්ලකින් ගෙල සිරකර ඝාතනය කර තිබෙනවා. මව් සෙනෙහස අහිමිවූ මෙම දරුවා පියාගේ සමීපතම ඥාතියෙකුගේ නිවසෙහි දිවි ගෙවමින් සිටි බවයි පැවසෙන්නේ. පදිංචි නිවස ආසන්නයේ ඇල මාර්ගයක් අසළට ගමන්ගත් දරුවා හදිසියේ අතුරුදන්ව ඇති අතර ඥාතීන් කළ සොයාබැලීම්වලදී ඇල තුළ තිබී දරුවාගේ සිරුර හමුවුණා. පදිංචි නිවස ඉදිරිපිට විවිධ සාද  පැවැත්වෙන ස්ථානයක් ඇති අතර මත්ද්‍රව්‍ය භාවිතා කරන්නන්ගේ තෝතැන්නක් බවට ද එය පත්ව ඇති බවයි පොලිසිය පවසන්නේ. දරුවාගේ සිරුර හමුවූ ස්ථානය ආසන්නයේ තිබී මත්කුඩු භාවිතා කළ සුන්බුන් රැසක් ද පොලිසියට හමුවී තිබෙනවා. මේ අතර පශ්චාත් මරණ පරීක්ෂණය දඹුල්ල රෝහලේ දී සිදුකෙරුණා. දඹුල්ල රෝහලේ අධිකරණ විශේෂඥ වෛද්‍ය බී සී එස් පෙරේරා මහතා එම පරීක්ෂණයෙන් පසු තහවුරුකර තිබෙන්නේ දරුවා බරපතල ලෙස ලිංගික අපයෝජනයට ලක්කර ගෙල සිරකර ඝාතනය කර ඇති බවයි. සිද්ධිය සම්බන්ධයෙන් අංශ කිහිපයක් ඔස්සේ පරික්ෂණ ක්‍රියාත්මකයි.  දඹුල්ල නිල සුනඛ අංශය ද වැටලීම සදහා යොමුකර ඇති අතර එම සුනඛයින් සිරුර හමුවූ ස්ථානයේ සිට මීටර් අටසියයක දුර නිවසක නතරවීමත් සමග එම නිවසේ සිටි පුද්ගලයා පොලිස්භාරයට ගෙන තිබෙනවා."},
{"title": "කුරුණෑගල නගර සභාවේ සේවකයින් පිරිසක් උසාවිය ඉදිරිපිට උද්ඝෝෂණයක", "url": "https://www.itnnews.lk/2020/08/10/273002/", "cover_image": "https://www.itnnews.lk/wp-content/uploads/2020/08/protest.png", "date_published": "2020-08-10T12:25:05+05:30", "content": "පුරාවිද්‍යා වටිනාකමින් යුත් ගොඩනැගිල්ලක් කඩා බිද දැමීම සම්බන්ධව චෝදනා ලැබ  සිටින කුරුණෑගල නගරාධිපති ඇතුළු සැකකරුවන් 05 දෙනා ලබන 13 වනදා අත්අඩංගුවට ගෙන  අධිකරණයට ඉදිරිපත් කරන ලෙස  කුරුණෑගල මහේස්ත්‍රාත් අධිකරණය අද නියෝග කළා. ඔවුන් අත්අඩංගුවට ගෙන අද දිනයේදී අධිකරණයට ඉදිරිපත් නොකිරීම සම්බන්ධයෙන් මහේස්ත්‍රාත්වරයා පොලීසියට දෝෂාරෝපණය කළා. කුරුණෑගල නගරාධිපති ඇතුළු පිරිස අධිකරණයේ වරෙන්තුවක් ලබා අත්අඩංගුවට ගන්නා ලෙස නීතිපතිවරයා වැඩබලන පොලිස්පතිවරයාට පසුගියදා නියෝග කළා. ඒ අනුව කුරුනෑගල මහේස්ත්‍රාත් අධීකරණය මගින් ඊට අදාළ වරෙන්තුව නිකුත් කර තිබුණා. කුරුණෑගල නගරාධිපති තුෂාර සංජීව විතාරණ, නාගරික කොමසාරිස්වරයා, විදුලි ඉංජිනේරුවරයා, බැකෝ යන්ත්‍ර රියදුරා සහ කුරුණෑගල මහනගර සභාවේ වැඩ පාලකවරයා මෙලෙස අත්අඩංගුවට ගන්නා ලෙසයි වරෙන්තුව නිකුත් කර තිබුණේ. ඒ අනුව ඔවුන් අත්අඩංගුවට ගෙන කුරුණෑගල මහේස්ත්‍රාත් අධිකරණය වෙත අද ඉදිරිපත් කරන ලෙසයි අධිකරණය නියෝග කර තිබුණේ. මේ අතර ඔවුන් අත්අඩංගුවට ගැනීමට නියම කිරීම නිත්‍යානුකූල නොවන බව පවසමින් කුරුණෑගල නගර සභාවේ සේවකයින් පිරිසක් උසාවිය ඉදිරිපිට උද්ඝෝෂණයක නිරතව සිටිනවා."},
{"title": "අදත් පැය එකහමාරක විදුලි කප්පාදුවක්", "url": "https://www.itnnews.lk/2025/02/11/663767/", "cover_image": "https://www.itnnews.lk/wp-content/uploads/2025/02/power-cut-860x615.jpg", "date_published": "2025-02-11T09:30:33+05:30", "content": "අද (11) දිනයේත් දිවයින පුරා පැය එක හමාරක කාලයක් විදුලි කප්පාදුවක් සිදුකිරීමට නියමිතව තිබෙනවා. කාණ්ඩ 4ක් යටතේ මෙම විදුලි කප්පාදුව පස්වරු 3.30 සිට රාත්‍රී 10 දක්වා කාලය අතරතුර සිදුකෙරෙන බවයි ලංකා විදුලිබල මණ්ඩලය සඳහන්කර සිටියේ. ඊට අමතරව පාරිභෝගික ගිණුම් අංකය කෙටි පණිවිඩයක් මගින් 1987 ක්ෂණික දුරකථන අංකයට යැවීමෙන් ද විදුලි කප්පාදුව සිදුවන වේලාවන් පිළිබඳ දැනගත හැකි බව ලංකා විදුලි බල මණ්ඩලය සඳහන් කරනවා. මේ අතර ඊයේ (10) දිනයේ ද දිවයින පුරා මිනිත්තු 90ක කාලයක් විදුලි කප්පාදුව සිදුකෙරුණා. නොරොච්චෝලේ ගල් අගුරු බලාගාරය ලබන සිකුරාදා (14) වන විට ජාතික විදුලි බල පද්ධතියට සම්බන්ධ කිරීමට බලාපොරොත්තු වන බව ලංකා විදුලිබල මණ්ඩලය සඳහන් කරනවා. ඔබ ප්‍රදේශයට අයත් අක්ෂරය සහ විදුලිය විසන්ධි වන වේලාව දැනගැනීම පහතින්,"},
{"title": "ඊශ්‍රායල ප්‍රහාරයෙන් ඉරානයට සුළු හානි පමණන් සිදු වූ බව ඉරාන හමුදා පවසයි", "url": "https://www.itnnews.lk/2024/10/26/632542/", "cover_image": "https://www.itnnews.lk/wp-content/uploads/2024/10/Israel-860x615.jpg", "date_published": "2024-10-26T15:42:53+05:30", "content": "ඊශ්‍රායලය ප්‍රහාරයෙන් ඉරානයට සුළු හානි පමණන් සිදු වූ  බව ඉරාන හමුදා  පවසනවා. ඉරානය ඊශ්‍රායලයට එල්ල කළ ප්‍රහාරවලට ප්‍රතිචාර වශයෙන්  ඉරානයේ බටහිර සහ නිරිත දෙසින් පිහිටි හමුදා කඳවුරු ඉලක්ක කර ගනිමින් ඊශ්‍රායල ප්‍රහාර  එල්ල  කෙරුණා. තම ප්‍රතිප්‍රහාරවලට  බලශක්ති හා පොදු පහසුකම් සහිත ස්ථාන ඇතුළත් නොවන බව ඊශ්‍රායල හමුදා පවසන්නේ. ඊශ්‍රායලය ඉරානයට ප්‍රහාර එල්ල කරන  සැලසුම් පිළිබඳව එක්සත් ජනපදය දැනුවත් කළ නමුත් මෙම ප්‍රහාරයට එක්සත් ජනපදය කිසිදු සම්බන්ධයක් නොමැති බව පෙන්ටගනය නිවේදනය කළා. ඊශ්‍රායල හා ඉරානය  අතර සටන්  අවසානය විය යුතු වුවත් ඉරානය යළි ප්‍රතිචාර  දැක්වීමට තීරණය කළහොත් ඊශ්‍රායලය ආරක්ෂා කිරීමට එක්සත් ජනපදය සම්පූර්ණයෙන්ම සූදානම් බව ජෝ බයිඩන් පාලනය ප්‍රකාශ කරනවා. එක්සත් රාජධානියේ අගමැති කීර් ස්ටාමර් පවසන්නේ ඊශ්‍රායලය  ප්‍රහාර  වලට ප්‍රතිචාර දැක්වීමට ඉරානය කටයුතු පියවර නොගත යුතු බවයි."},
{"title": "තඹුත්තේගම වී ගබඩා පාරිභෝගික සේවා අධිකාරියේ පරීක්ෂාවට", "url": "https://www.itnnews.lk/2024/10/26/632532/", "cover_image": "https://www.itnnews.lk/wp-content/uploads/2024/10/v-860x615.png", "date_published": "2024-10-26T14:59:57+05:30", "content": "තඹුත්තේගම පිහිටි වී ගබඩා පාරිභෝගික සේවා අධිකාරියේ පරීක්ෂාවට ලක්වුණා. ජනාධිපතිවරයාගේ උපදෙස් පරිදි වී ගබඩා පරීක්ෂා කිරීමේ වැඩපිළිවෙළක් පාරිභෝගික සේවා අධිකාරිය ආරම්භ කර තිබෙනවා. ඒ අනුවයි තඹුත්තේගම පිහිටි වී ගබඩා පරීක්ෂාවට ලක්කෙරුණේ. එමෙන්ම තඹුත්තේගම නල්ලච්චිය කර්මාන්තපුරේ පවත්වාගෙන යන වී මෝල් ද පරීක්ෂාවට ලක්කරනු ලැබුවා. වී තොග රැස්කරගෙන සිටින වී මෝල් හිමියන් පිළිබඳ සොයා බැලීම මෙහි අරමුණයි."},
{"title": "පොරොවකින් පහරදී කන්තාවක් ඝාතනය කෙරේ", "url": "https://www.itnnews.lk/2024/03/30/569346/", "cover_image": "https://www.itnnews.lk/wp-content/uploads/2024/03/ssssssssssssss.png", "date_published": "2024-03-30T12:23:18+05:30", "content": "අග්බෝපුර 84 ප්‍රදේශයේදී ඊයේ රාත්‍රියේ පොරොවකින් පහර දී කන්තාවක් ඝාතනය කර තිබෙනවා. මෙලෙස ඝාතනයට ලක්වී ඇත්තේ එම ප්‍රදේශයේ ම පදිංචිව සිටි 44 හැවිරිදි විවාහක කාන්තාවක්. ඊයේ රාත්‍රියේ සිය නිවසට යාබද නිවසක සිටින තවත් පුද්ගයෙකු බීමතින් පැමිණ මෙම කාන්තාවට සහ ඇයගේ සැමියාට පරුෂ වචනයෙන් බැණවැදී ඇති අතර එය නවත්වන ලෙස පැවසීමට ඇය සිය සැමියා සහ තවත් ඥාති සහෝදරයෙකු සමඟ අදාළ පුද්ගලයාගේ නිවස අසලට ගොස් තිබෙනවා. එහිදී ඇතිවු බහින්බස්වීමක් දුරදිග යාමෙන් පසු බීමතින් සිටි පුද්ගලයා මෙම කාන්තාවට සහ ඇයගේ සැමියාට පොරොවකින් පහරදී තිබෙනවා. තුවාලකරුවන් කන්තලේ රෝහලට ඇතුළත් කිරීමෙන් අනතුරුව කාන්තාව මිය ගොස් ඇති බවයි පොලීසිය ප්‍රකාශ කළේ. ඇයගේ සැමියා තවමත් රෝහලේ ප්‍රතිකාර ලබමින් සිටින අතර ඝාතනය සම්බන්ධයෙන් සැකකරුවෙකු අත්අඩංගුවට ගෙන තිිබෙනවා."},
{"title": "ඉන්දියාවේ ආරක්ෂක අමාත්‍යවරයා ඇමරිකාවට", "url": "https://www.itnnews.lk/2024/08/23/612734/", "cover_image": "https://www.itnnews.lk/wp-content/uploads/2024/08/4-18-860x615.jpg", "date_published": "2024-08-23T12:37:31+05:30", "content": "ඉන්දියාවේ ආරක්ෂක අමාත්‍ය රාජ්නාත් සිං ඇමරිකාවට ගොස් ඇති බව විදෙස් මාධ්‍ය වාර්තා කරනවා. ඉන්දියාව සහ ඇමරිකාව අතර ඉහළ පෙළේ ආරක්ෂක ගිවිසුම් කිහිපයක කටයුතු වෙනුවෙන් ඔහු ඇමරිකාවට පැමිණ ඇති අතර සිය සංචාරයේදී රාජ්නාත් සිං ඇමරිකානු ආරක්ෂක ලේකම් සහ ඇමරිකාවේ ජාතික ආරක්ෂක උපදේශක හමුවී ද්විපාර්ශවික සාකච්ඡා සිදු කිරීමට ද නියමිත බවද සඳහන් විදෙස් මාධ්‍ය වාර්තා කළේ ඔහු එළඹෙන 26 වනදා දක්වා ඇමරිකාවේ රැඳී සිටීමට නියමිත බවයි."},
{"title": "බාලතෙල් නිශ්පාදනාගාරයක් වටලයි", "url": "https://www.itnnews.lk/2024/08/23/612714/", "cover_image": "https://www.itnnews.lk/wp-content/uploads/2024/08/2-22-860x615.jpg", "date_published": "2024-08-23T12:07:42+05:30", "content": "මිනිස් පරිභෝජනයට නුසුදුසු පොල්තෙල් නිශ්පාදනාගාරයක් මාලබේ කහන්තොට ප්‍රදේශයේදී පාරිභෝගික සේවා අධිකාරියේ නිළධාරීන් සමඟ එක්ව මාලබේ පොලිසිය වටලා තිබෙනවා. අදාළ මධ්‍යස්ථානය පිළිබඳව ලද තොරතුරක් මත පොලිස් නිලධානින් කණ්ඩායමක් එම ස්ථානයට ගොස් සිදුකළ පරීක්ෂාවකින් අනතුරුව පාරිභෝගික සේවා අධිකාරිය දැනුවත් කිරීමට කටයුතු කර තිබුණා ඒ අනුව එම ස්ථානයේ සිදුකළ පරික්ෂාවේදී මිනිස් පරිභෝජනයට නුසුදුසු පොල්තෙල් නිෂ්පාදනය කරන ආකාරය දැක එම ස්ථානය හිමිකරු අත්අඩංගුවට ගෙන ඇපකරයක් මත මුද හැරීමට කටයුතු කළ බවයි පොලිසිය පැවසුවේ . එම ස්ථානයේ තිබී පොල්තෙල් යනුවෙන් හඳුන්වන පිරවූ ලීටර් 45 කෑන් 94 ක් මිලි ලීටර් 500 පිර වූ බෝතල් 73 ක් ලීටර් 45 හිස් කෑන් 240 ක් හමු වූ බවත් පසුව පාරිභෝගික සේවා අධිකාරියේ නිලධාරීන් විසින් එම නිෂ්පාදනාගාරයට මුද්‍රා තැබූ බවත් පොලිසිය සඳහන් කළා"},
{"title": "තවත් කොරෝනා ආසාදිතයින් 182ක් හඳුනා ගැනේ", "url": "https://www.itnnews.lk/2021/04/12/331425/", "cover_image": "https://www.itnnews.lk/wp-content/uploads/2021/01/corona-positive.png", "date_published": "2021-04-12T18:05:46+05:30", "content": "තවත් කොරෝනා ආසාදිතයින් 182ක් හඳුනාගෙන තිබෙනවා."},
{"title": "මහවැලි සී කලාපයේ වගා බිම්වලින් සාර්ථක අස්වැන්නක්", "url": "https://www.itnnews.lk/2020/07/29/269214/", "cover_image": "https://www.itnnews.lk/wp-content/uploads/2020/07/wagawa.png", "date_published": "2020-07-29T16:26:16+05:30", "content": "මහවැලි සී කලාපයේ වගා බිම්වලින් සාර්ථක අස්වැන්නක් ලැබෙමින් පවතිනවා. කොරෝනා වසංගතයත් සමගයි ගොවීන් වැඩි වශයෙන් වගා කටයුතු සඳහා යොමු වුණේ. යල කන්නයට නිසි කලට ජලය ලැබීමත් සමඟ ඇදිරිනීතිය ක්‍රියාත්මක වූ පසුබිමක ගොවීන් වගා කටයුතු සදහා යොමු කිරීමට මහවැලි නිලධාරීන් කටයුතු කළා. ඒ අනුව මහවැලි සී කලාපයේ හෙක්ටයාර විසිතුන්දහසක වී වගා කෙරුණු අතර අතිරේක බෝග වගා කෙරෙන බිම් ප්‍රමාණය හෙක්ටාර දහසක්. එම වගාවන්ගෙන් සාර්ථක අස්වැන්නක් ලැබෙමින් පවතින බව නේවාසික ව්‍යාපාර කළමනාකරු ජී ජී නොයෙල් ජයසිරි මහතා ප්‍රකාශ කළා. ජනාධිපතිතුමාගේ මගපෙන්වීම මත පොහොර සහනාධාරය හා අනෙකුත් පහසුකම් ලැබීමෙන් තමන්ට ඉහළ ආදායමක් ලබා ගැනීමට ඉඩ කඩ සැලසුනු බව ගොවීන් පවසනවා. [ot-video type=”youtube” url=”https://youtu.be/vRPlflWOcLw”]"},
{"title": "පොළොන්නරුව ඇවිදින මංතීරු ව්‍යාපෘතියට අකුල් හෙළන්න එපා", "url": "https://www.itnnews.lk/2021/09/18/363540/", "cover_image": "https://www.itnnews.lk/wp-content/uploads/2021/09/polonnaruwa-1.jpg", "date_published": "2021-09-18T19:28:30+05:30", "content": "පොළොන්නරුව පරාක්‍රම සමුද්‍රයේ වැව් බැම්ම මතින් ඉදිකරන්න යෝජනා කරලා තියෙන ඇවිදින මංතීරුව ඇතුලු සංවර්ධන ව්‍යාපෘතියට අකුල් හෙළන්න එපා කියලා මහා සංඝරත්නය අද ඉල්ලීමක් කළා. පොළොන්නරුව දිස්ත්‍රික්කයේ ත්‍රයි නිකායික මහා සංඝරත්නය අලුත්වැව ශ්‍රී සුදර්ශනාරාමයේදී මාධ්‍ය හමුවක් පවත්වමිනුයි මෙම ඉල්ලීම සිදු කළේ. කෙසේ වුවද එම මාධ්‍ය හමුව පැවැත්වෙන අතරතුර ගොවි සංවිධාන නියෝජිතයින් පිරිසක් විහාරස්ථානයෙන් පිටත ප්‍රදේශයේ විරෝධාතාවක ද නිරත වුණා. [ot-video type=”youtube” url=”https://youtu.be/gq9kOt80p0s”]"},
{"title": "සජිත්ගේ අපේක්ෂාව", "url": "https://www.itnnews.lk/2024/08/21/612095/", "cover_image": "https://www.itnnews.lk/wp-content/uploads/2024/08/8-11-860x615.jpg", "date_published": "2024-08-21T16:02:36+05:30", "content": "ශ්‍රී ලංකාවේ වර්ධන අවස්ථා විකේතනය  කිරීම සඳහා ආර්ථික හා ව්‍යාපාරික ක්ෂේත්‍රවල වෘත්තිකයන් ව්‍යවසායකයින් සහ අනාගතවාදීන්ගේ අදහස් හුවමාරු කර ගන්නා සම්මන්ත්‍රණයක් කොළඹ ෂැංග්‍රිලා හෝටලයේදී සංවිධානය කර තිබුණා. මෙම සම්මන්ත්‍රණය සජිත් ප්‍රේමදාස මහතාගේ ප්‍රධානත්වයනුයි පැවැත්වුණේ . මෙම සම්මන්ත්‍රණයට ආචාර්ය මොන්ටෙක් සිං / ටී ක්‍රිෂ්ණකුමාර් / වෙරිටේ රිසර්ච්හි ආචාර්ය නිශාන් ද මෙල් /පාර්ලිමේන්තු මන්ත්‍රීවරුන් වන එරාන් වික්‍රමරත්න / හර්ෂණ රාජකරුණා යන මහත්ම මහත්මීන් ඇතුළු තවත් ආරාධිතයන් රැසක් එක්ව සිටියා. මෙහිදී වැඩිදුරටත් අදහස් දැක්වූ ජනාධිපති  අපේක්ෂ විපක්ෂ නායක සජිත් ප්‍රේමදාස මහතා. ආර්ථික ව්‍යසනයට අගාධයකට ලක්වූ අප රට ගොඩගත හැකි දැනුම කුසලතාව නිපුණතාව ඇති හොදම කණ්ඩායම මා සතුව ඉන්නවා. විශේෂයෙන්  මානුෂීය ධනවාදයත් සමාජ ප්‍රජාතන්ත්‍රවාදයත් එකට එක් කර ගෙන රටක් ලෙස අපනයන කේන්ද්‍රීය ආර්ථික වර්ධනයක් තුළින් අප රට සෞභාග්‍යය සම්පන්න රටක් ශීඝ්‍ර ආර්ථික වර්ධනයක් ලබන රටක් බවට පත් කිරීම මගේ අපේක්ෂාවයි. එහි ප්‍රතිලාභ සමානාත්මතාව තහවුරු වන ආකාරයට සැවොම බෙදා ගත් ආර්ථිකයක් කරා මේ කණ්ඩායම සමඟ යා හැකි බව මට විශ්වාසයි. මේ නව චින්තනය මැද මාවත අනුගමනය කර සමාජ සාධාරණත්වය යුක්තිය ඉටු කරන නව මාවතකට ප්‍රවේශ වනවා. මෙහි දූෂණයට වංචාවට කිසිදු ඉඩක් නැහැ. ප්‍රසම්පාදන ක්‍රමවේද බැහැර කරමින් අන්ත දුෂිත රාජ්‍ය ගනුදෙනු බැහැර කර දූෂණය මුලිනුපුටා දැමීමේ ආර්ථික නිදහස දිනා ගන්නා මෙහෙයුමට එක්වන ලෙස මම සියල්ලන්ටම ආරාධනා කරනවා."},
{"title": "හමුදා බස් රථයක් යතුරුපැදියක ගැටීමෙන් 3 හැවිරිදි දැරියක් ජීවිතක්ෂයට", "url": "https://www.itnnews.lk/2023/06/22/493892/", "cover_image": "https://www.itnnews.lk/wp-content/uploads/2023/01/Accident-1.jpg", "date_published": "2023-06-22T10:26:46+05:30", "content": ""},
{"title": "වන්දනාවේ ගිය 28 කට දිවි අහිමි කළ බස් අනතුර", "url": "https://www.itnnews.lk/2024/08/21/612134/", "cover_image": "https://www.itnnews.lk/wp-content/uploads/2024/08/12-13-860x615.jpg", "date_published": "2024-08-21T16:20:25+05:30", "content": "පකිස්ථාන වන්දනාකරුවන් රැගත් බස් රථයක් ඉරානයේදී පෙරළී යාමකට ලක්වුණු බව විදෙස් මාධ්‍ය වාර්තා කරනවා . එම අනතුරින් මගීන් 28 දෙනෙකු මිය ගිය බවයි ඉරාන රාජ්‍ය මාධ්‍ය වාර්තා කරන්නේ. මධ්‍යම ඉරානයේ යාස්ඩ් පළාතේ මෙම අනතුර සිදුව තිබෙන බව සඳහන් කරනවා දෝෂ සහිත තිරිංග පද්ධතිය අනතුරට හේතුව බව මූලික පොලිස් විමර්ශනවලින් හෙළිව තිබෙනවා . අනතුරින් තවත් මගීන් 23 දෙනෙකු තුවාල ලබා ඇති අතර ඔවුන්ගෙන් හත් දෙනෙකුගේ තත්ත්වය බරපතල බවයි වාර්තා වන්නේ. අනතුර සිදුවන අවස්ථාවේ 53 දෙනෙකු පමණ බස් රථයේ සිට තිබෙන බව විදෙස් මාධ්‍ය වාර්තා කරනවා ."},
{"title": "කුවේට් රාජ්‍යයේ සිට පිටුවහල් කළ ශ්‍රී ලාංකිකයින් පිරිසක් දිවයිනට", "url": "https://www.itnnews.lk/2023/07/28/503230/", "cover_image": "https://www.itnnews.lk/wp-content/uploads/2023/07/katunayaka-2.png", "date_published": "2023-07-28T06:21:55+05:30", "content": "කුවේට් රාජ්‍යයේ වීසා නොමැතිව නීතිවිරෝධී ලෙස රැඳී සිටි ශ්‍රී ලාංකික ගෘහ සේවිකාවන් 62 දෙනෙකු , එරට ශ්‍රී ලංකා තානාපති කාර්යාලය මගින් තාවකාලික ගුවන් ගමන් බලපත්‍ර යටතේ එරටින් පිටුවහල් කර තිබෙනවා. මොවුන් අතරින් 59 දෙනෙකු ගෘහ සේවිකාවන් වූ අතර ඉතිරි තිදෙනා පිරිමි ගෘහ සේවකයින් වෙනවා. ඔවුන් ගෘහ සේවය සඳහා ගිවිසුම් ගත නිවෙස් වලින් පලා ගොස් වීසා නොමැතිව නීතිවිරෝධී ලෙස රැඳී සිටි ශ්‍රී ලාංකිකයන් පිරිසක් බව කුවේට් රාජ්‍යයේ ශ්‍රී ලංකා තානාපති කාර්යාලයේ ප්‍රකාශකවරයෙකු පැවසුවා. මේ ආකාරයට ශ්‍රී ලංකාවට පැමිණීම සඳහා කුවේට් රාජ්‍යයේ ශ්‍රී ලංකා තානාපති කාර්යාලයේ මේ වනවිට 2,000 කට අධික ශ්‍රී ලාංකික ගෘහ සේවිකාවන් පිරිසක් ලියාපදිංචි වී සිටින බව එම ප්‍රකාශකවරයා වැඩිදුරටත් පැවසුවා. මෙම පිරිස කුවේට් රාජ්‍යයේ සිට අල් ජසීරා ගුවන් සේවයේ ජේ.- 9555 දරන ගුවන් යානයෙන් කටුනායක ගුවන් තොටුපොළ වෙත පැමිණ තිබෙනවා."},
{"title": "අනුරාධපුරයේත් වී අස්වනු මිලදී ගැනීමට සූදානම්", "url": "https://www.itnnews.lk/2019/03/01/104381/", "cover_image": "https://www.itnnews.lk/wp-content/uploads/2019/01/vee.png", "date_published": "2019-03-01T11:04:09+05:30", "content": "අනුරාධපුර දිස්ත්‍රික්කයේ ගොවීන්ගේ වී අස්වනු මිලදී ගැනීමට සියලු කටයුතු සූදානම්කර තිබෙනවා. එක් ගොවියෙකුගෙන් වී කිලෝග්‍රෑම් දෙදහසක උපරිමයක් මිලදී ගැනීමටයි කටයුතු කෙරෙන්නේ. ඒ සම්බා වී කිලෝවක් රුපියල් 41 කටත් නාඩු වී කිලෝවක් රුපියල් 38 කටත් වන ලෙසයි. මේ සදහා වැයකෙරෙන මුදල රුපියල් මිලියන 150 ක්. එම මුදල් මේ වනවිටත් දිස්ත්‍රික් ලේකම්වරයා වෙත ලබාදී ඇති බවයි අමාත්‍ය පී හැරිසන් මහතා පවසන්නේ. අනුරාධපුර දිස්ත්‍රික්කය තුළ මෙවර මහ කන්නය සදහා හෙක්ටාර එක්ලක්ෂ විසිපන්දහසක වී වගාකර තිබෙනවා. එහි අපේක්ෂිත වී අස්වැන්න මෙට්‍රික්ටොන් ලක්ෂ පහක්."},
{"title": "ඇමරිකා සහ පෝලන්ත නායකයන් අතර විශේෂ සාකච්ජාවක්", "url": "https://www.itnnews.lk/2020/06/25/258985/", "cover_image": "https://www.itnnews.lk/wp-content/uploads/2020/06/trum.jpg", "date_published": "2020-06-25T11:15:40+05:30", "content": "ඇමරිකා සහ පෝලන්ත නායකයන් අතර විශේෂ සාකච්ජාවක් පැවැත්වෙනවා. නව ආරක්ෂක ගිවිසුමකට එලඹිමයි අරමුණ.කොරෝනා වයිරස ව්‍යප්තියත් සමග ඇමරිකා ජනාධිපතිවරයා හමුවන පළමු විදෙස් නායකයා වන්නේද පෝලන්ත ජනාධිපතිවරයායි. දෙපාර්ශවයටම වැදගත් වන කරුණු ගණනාවක් සම්බන්දයෙන් අදහස් හුවමාරු කරගන්නා බවයි ඇමරිකා වාර්තා සදහන් කළේ. [ot-caption title=”” url=”https://www.itnnews.lk/wp-content/uploads/2020/06/trum.jpg”]"},
{"title": "ජනපති අනුර පිළිගන්න චීනයත් සූදානමින්", "url": "https://www.itnnews.lk/2024/12/18/649727/", "cover_image": "https://www.itnnews.lk/wp-content/uploads/2024/12/24-7-860x615.jpg", "date_published": "2024-12-18T19:53:13+05:30", "content": "ණය ප්‍රතිව්‍යුහගතකරණ වැඩපිළිවෙළට සහාය ලබා දීම පිළිබඳව සහ ආර්ථික අර්බුදය හමුවේ ශ්‍රී ලංකාවට ණය ලබා දීම පිළිබඳව චීන රජයට කෘතඥතාව පළ කරන බව ජනාධිපති අනුර කුමාර දිසානායක මහතා පවසනවා . ජනාධිපති අනුර කුමාර දිසානායක මහතා මේ බව ප්‍රකාශ කළේ චීන මහජන දේශපාලන උපදේශන සම්මේලනයේ (CPPCC) ජාතික කමිටුවේ උප සභාපතිනි කිං බොයොං (Qin Boyong) මහත්මිය පාර්ලිමේන්තු සංකීර්ණයේදී අද (18) හමු වූ අවස්ථාවේදීයි . එසේම මෙරට ආපදා තත්ත්වයන් වලදී ආධාර ලබා දීම මෙන්ම පාසල් දරුවන්ට නිල ඇඳුම් ලබාදීම පිළිබඳවත් ස්තුතිය පළ කළ ජනාධිපති අනුර කුමාර දිසානායක මහතා ඉදිරියටත් චීනයේ සහාය අවශ්‍ය බවද පෙන්වා දී තිබෙනවා . අතරමඟ නතර වී තිබෙන මධ්‍යම අධිවේගී මාර්ගයේ චීනයට අයත් කොටස අවසන් කළ යුතු බව මෙහිදී පෙන්වා දුන් ජනාධිපතිවරයා කොළඹ වරාය නගරය සහ හම්බන්තොට දිස්ත්‍රික්කය කේන්ද්‍ර කරගෙන ක්‍රියාත්මක කෙරෙන සැපයුම් මධ්‍යස්ථානය සහ ආයතනික ව්‍යාපෘති කඩිනමින් ආරම්භ කිරීමට බලාපොරොත්තු වන බවයි ප්‍රකාශ කර ඇත්තේ . චීනය සහ ශ්‍රී ලංකාව අතර පවතින දිගු කාලීන සබඳතාව තවදුරටත් ශක්තිමත් කරමින් නව රජය සමඟ ඉදිරියටත් කටයුතු කිරීමට බලාපොරොත්තු වන බව මෙහිදී කිං බොයොං මහත්මිය සඳහන් කර තිබෙනවා . අදාළ ව්‍යාපෘති ආරම්භ කිරීමට මෙන්ම විවිධ හේතූන් මත අතරමඟ නතර වී තිබෙන සමුද්‍රීය පර්යේෂණ කටයුතු නැවතත් ආරම්භ කිරීමට බලාපොරොත්තු වන බවද උප සභාපතිනිය පවසා තිබෙනවා . මීට අමතරව, හම්බන්තොට ආයෝජන කලාපය ආශ්‍රිතව චීන සමාගම් ස්ථාපිත කරමින් ගෝලීය වශයෙන් ශ්‍රී ලංකාවට වඩා හොඳ ප්‍රවේශයක් සලසා දීමට අපේක්ෂා කරන බවද, ඉදිරියේදී චීනයේ සංචාරයක නිරත වන ජනාධිපති අනුර කුමාර දිසානායක මහතා පිළිගැනීමට සියලු කටයුතු සූදානම් කර ඇති බවයි ඇය වැඩිදුරටත් සඳහන් කළේ . විදේශ කටයුතු, විදේශ රැකියා සහ සංචාරක අමාත්‍ය විජිත හේරත්, නියෝජ්‍ය කථානායක වෛද්‍ය රිස්වි සාලි, චීන මහජන දේශපාලන උපදේශන සම්මේලනයේ කමිටු සාමාජික මා යුෂියැංග් (Ma Youxiang) යන මහත්වරු ඇතුළු පිරිසක් මෙම අවස්ථාවට එක්ව තිබෙනවා ."},
{"title": "තායිවාන ජනාධිපතිවරිය සිය දෙවන ධුර කාලය සඳහා දිවුරුම් දෙයි", "url": "https://www.itnnews.lk/2020/05/20/248401/", "cover_image": "https://www.itnnews.lk/wp-content/uploads/2020/05/thai.jpg", "date_published": "2020-05-20T13:44:01+05:30", "content": "තායිවාන ජනාධිපතිවරිය සිය දෙවන ධුර කාලය සඳහා දිවුරුම් දුන්නා. පසුගියදා පැවති ජනාධිපතිවරණයෙන් සායි ඉන් වෙන් ජය ගැනීමත් සමඟයි මෙසේ දෙවන වරට ජනාධිපති ලෙස දිවුරුම් දීම  සිදු කෙරුණේ. ඒ තායිවාන ජනාධිපති මන්දිරයේදීයී. තායිවානයේ එක් අයෙකුට අවස්ථා දෙකකට වඩා ජනාධිපතිධුරය දැරිය නොහැකියි. තායිවානය ස්වාධීන රාජ්‍යයක් වුවද එය චීනයෙන් වෙන්වන්නේ නැති බව ජනාධිපතිවරිය මෙහිදී ප්‍රකාශ කළා. එමෙන්ම ඇය ජනාධිපතිවරණයෙන් ජය ගැනීමත් සමඟ චීනය තායිවානය අසල සිදු කරන හමුදා අභ්‍යාස වේගවත් කර තිබෙනවා."},
{"title": "ඉන්දියා ඔස්ටෙ‍්‍රිලියා පළමු ටෙස්ට් ක‍්‍රිකට් තරගය ඇරඹෙයි", "url": "https://www.itnnews.lk/2018/12/06/50569/", "cover_image": "https://www.itnnews.lk/wp-content/uploads/2018/12/aus-vs-ind.png", "date_published": "2018-12-06T13:57:57+05:30", "content": "ඉන්දියාව සහ ඔස්ටෙ‍්‍රිලියාව අතර පළමු ටෙස්ට් ක‍්‍රිකට් තරගය ආරම්භ වුණා.ඒ ඔස්ටෙ‍්‍රිලියාවේ ඇඩිලේඩ් හිදී. කාසියේ වාසිය හිමිකරගත් ඉන්දීය කණ්ඩායම මුලින්ම පන්දුවට පහරදීමටයි තීරණය කළේ. ඒ අනුව මේවන විට ඔවුන් කඩුලු හයක් දැවී ලකුණු 184 ක් රැස්කරගෙන සිටිනවා. චෙතේස්වර් පුජාරා නොදැවී රැස්කර ගෙන සිටින ලකුණු සංඛ්‍යාව 71 ක්. රෝහිත් ෂර්මා ලකුණු 37 ක් ලබාගත්තා."},
{"title": "රුසියාව නිපදවූ දෙවන Covid එන්නතට එරට ඖෂධ නියාමන අධිකාරියේ අනුමැතිය", "url": "https://www.itnnews.lk/2020/10/15/290875/", "cover_image": "https://www.itnnews.lk/wp-content/uploads/2020/09/covid.jpg", "date_published": "2020-10-15T14:07:54+05:30", "content": "කොරෝනා වෛරසය සදහා රුසියාව නිපද වූ දෙවන එන්නතට ද එරට  ඖෂධ නියාමන අධිකාරියේ අනුමැතිය හිමිව තිබෙනවා. ව්ලැඩිමීර් පුටීන්  ජනාධිපතිවරයායි මේ බව නිවේදනය කළේ. සයිබීරියාවේ ස්වදේශීය ඖෂධ නිෂ්පාදන ආයතනයක් මෙම එන්නත නිපදවා තිබෙනවා. අදියර තුනක පරික්ෂාවකින් පසුව එන්නත බෙදා හැරීමේ කටයුතු ආරම්භ කිරීමට සැළසුම් කර  තිබෙන බවයි වාර්තා වන්නේ. රුසියාව කොරෝනා වෛරසයට එරෙහි පළමු එන්නත ද මීට සති කිහිපයකට පෙරදීද හදුන්වා දුන්නා. එයට එරට ජනාධිපතිවරයාගේ දියණියටද ලබාදී පරික්ෂාවට ලක්  කර තිබෙනවා."},
{"title": "ඇමෙරිකාව හා චීනය අතර වෙළෙඳ ගැටුම උත්සන්න වේ", "url": "https://www.itnnews.lk/2018/06/19/6057/", "cover_image": "https://www.itnnews.lk/wp-content/uploads/2018/06/US-and-China.png", "date_published": "2018-06-20T09:16:58+05:30", "content": "ඇමෙරිකාව සහ චීනය අතර වෙළෙඳ ගැටුම තවත් උත්සන්න වී තිබෙනවා. ඒ ඇමෙරිකා ජනාධිපතිවරයා නැවතත් චීනයට තීරු බදු පනවන බවට තර්ජනය කිරීමත් සමගයි. චීනයෙන් ආනයනය කරන භාණ්ඩ සඳහා 10%ක තීරු බද්දක් පනවන බව ඩොනල්ඩ් ට්‍රම්ප් ප්‍රකාශ කර තිබෙනවා. ඒ අනුව ඇමෙරිකානු ඩොලර් බිලියන 200ක් වටිනා චීන භාණ්ඩ සඳහා නව බදු පනවන බවටයි ඔහු තර්ජනය කර ඇත්තේ. ලෝකයේ දැවැන්තම ආර්ථිකයන් හිමි රටවල් දෙකක් ලෙසයි චීනය සහ ඇමෙරිකාව හඳුන්වන්නේ. ට්‍රම්ප් පවසන්නේ චීනය වෙළෙඳ අසමතුලිතය උපයෝගී කරගනිමින් අසාධාරණ ලෙස ප්‍රතිලාභ උපයන බවයි. ට්‍රම්ප්ගේ පරිපාලනය පසුගිය සිකුරාදා ඇමෙරිකානු ඩොලර් බිලියන 50ක වටිනාකමකින් යුත් චීන භාණ්ඩ සඳහා 25%ක තීරු බද්දක් අය කරන බව පැවසුවා. එම බදුවලට ප්‍රතිචාර වශයෙන් චීනය ඇමෙරිකානු කෘෂිකාර්මික නිෂ්පාදන, වාහන සහ නාවික නිෂ්පාදන භාණ්ඩ 659කට බිලියන 50ක වටිනාකමකින් යුතු භණ්ඩවල තීරු බද්දක් පනවන බව පැවසුවා. චීනය පවසන්නේ ඇමෙරිකාව මෙලෙස බදු පනවමින් බියගන්වන බවයි."},
{"title": "ජාත්‍යන්තර සමුළු දෙකකට සහභාගී වීමට සුව ඇමැති ඇමරිකාවට සහ ජිනීවා නුවරට", "url": "https://www.itnnews.lk/2018/09/20/31366/", "cover_image": "https://www.itnnews.lk/wp-content/uploads/2018/05/rajitha.png", "date_published": "2018-09-20T12:40:55+05:30", "content": "එක්සත් ජාතීන්ගේ සැසිවාරයට සමගාමීව පැවැත්වෙන ක්ෂය රෝගය මර්දනය කිරිම සහ බෝනොවන රෝග පාලනය කිරීම පිළිබද ජගත් සමුළුවට සහභාගිවීම සදහා සෞඛ්‍ය, පෝෂණ හා දේශීය වෛද්‍ය අමාත්‍ය දොස්තර රාජිත සේනාරත්න මහතා ලබන සෙනසුරාදා (22) ඇමරිකාවේ නිව්යෝර්ක් නුවර බලා පිටත්ව යාමට නියමිතය. එක්සත් ජාතීන්ගේ සැසිවාරයට සහභාගිවන ජනාධිපති මෛත්‍රීපාල සිරිසේන මහතා ද මෙම සමුළුවට එක්වීමට නියමිතව ඇත. ක්ෂය රෝගය පාලනය කිරිම පිළිබද සමුළුව ලබන 26 වන දා ද, බෝනොවන රෝගපාලනය කිරීම පිළිබද සමුළුව ලබන 27 ද පැවැත්වීමට නියමිතය. ලෝකයේ එක් එක් රටවල් ක්ෂයරෝගය සහ බෝනොවන රෝග පාලනය කිරීම සදහා ගෙන ඇති ක්‍රියාමාර්ග පිළිබදව මෙහිදී කරුණුඉදිරිපත් කිරීමට නියමිතව ඇත. බෝනොවන රෝග පාලනය කිරිම සදහා රජය ගෙන ඇති වැඩපිළිවෙල පිළිබදව සෞඛ්‍ය අමාත්‍යවරයා මෙහිදී දේශණයක් පැවැත්වීමට ද නියමිතව තිබේ. මෙම සමුළුවෙන් පසු සෞඛ්‍ය අමාත්‍යවරයා ස්විස්ටර්ලන්තයේ ජීනීවා නුවර පැවැත්වෙන දුම්කොළ පිළිබද ජාත්‍යන්තර ප්‍රඥප්තියේ ප්‍රධාන සමුළුවට සහභාගිවීමට නියමිතව ඇත. එම සමුළුව ආරම්භ වන්නේ ඔක්තෝබර් මස 01දායි. දුම්කොළ පිළිබද ජාත්‍යන්තර ප්‍රඥප්තියේ සදහන් කොන්දේසි 06 ඉටු කිරිමට සෞඛ්‍ය අමාත්‍යවරයා මේ වන විට සියලු පියවර ගෙන ඇත. එම කොන්දේසි වලින් තනි සිගරට්ටුව අලෙවි කිරීම තහනම් කිරීමේ කොන්දේසිය හැර අනෙකුත් සියලුම කොන්දේසි ඉටු කර ඇති අතර, ඒ පිළිබදව ජගත් ප්‍රජාව දැනුවත් කිරීමට සෞඛ්‍ය අමාත්‍යවරයා මෙහිදී බලාපොරොත්තු වෙයි. සිගරට් පැකට් තුල රූපමය අවවාද 80% දක්වා වැඩි කිරිම, දුම්කොළ බදු 90% දක්වා වැඩි කිරිම, දුම්වැටිදැන්වීම් තහනම් කිරිම, ප්‍රසිද්ධ ස්ථානවල දුම්පානය තහනම් කිරිම, ගොඩනැගිලිවලදුම්බොන කලාප සැකසීම, දුම්කොළ වගාව වෙනුවට වෙනත් බෝග වගා ගොවීන්ට හදුන්වා දීම එමකරුණු අතර වේ. ඉදිරියේ දී සෞඛ්‍ය අමාත්‍යවරයා දුම්වැටි පැකට්ටුව ප්ලෙන් පැකේජින් ක්‍රමයටවෙළෙද පොලට හදුන්වා දීම සදහා වූ නීති රීති ද ගෙනඒමට නියමිතය. දුම්කොල පාලනය කිරිමසදහා වූ ප්‍රඥප්තියට අනුව කොන්දේසි වලින් 90% ක් පමණ නීතිගත කර ඇති අග්නිදිගආසියානු රටවල එකම රට ශ්‍රී ලංකාව වෙයි. නීති විරෝධී සිගරට් ආනයනය තහනම් කිරීමේ ප්‍රඥප්තියටද ශ්‍රී ලංකාව අත්සන් කර ඇත. අග්නිදිග ආසියානු රටවලින් එම ප්‍රඥප්තියට අත්සන් කළප්‍රථම රට ශ්‍රී ලංකාව වීම ද විශේෂත්වයක් වෙයි."},
{"title": "ඉන්දියාවේ බෝට්ටු අනතුරකින් දෙදෙනෙකු මිය යයි", "url": "https://www.itnnews.lk/2019/06/19/144023/", "cover_image": "https://www.itnnews.lk/wp-content/uploads/2019/06/boat.jpg", "date_published": "2019-06-19T15:09:18+05:30", "content": "ඉන්දියාවේ අනන්තන් දිස්ත‍්‍රික්කයේ පහල්ගම් ගංගාවේ දී බෝට්ටුවක් අනතුරට ලක්ව තිබෙනවා. දෙදෙනෙකු මිය ගොස් ඇති බවයි ඉන්දිය මාධ්‍ය වාර්තා කළේ. 8 දෙනෙකු තුවාල ලබා තිබෙනවා. අනතුරට ලක්වූවන් සොයා තවමත් මෙහෙයුම් ක‍්‍රියාත්මක බවයි ඉන්දීය බලධාරින් සඳහන් කළේ. මීට දින 18 කට පෙර ද ඉන්දියාවේදී මෙවැනිම බෝට්ටු අනතුරක් සිදුවුණා."},
{"title": "සුමනා නෙල්ලම්පිටිය මහත්මිය අභාවප්‍රාප්ත වෙයි", "url": "https://www.itnnews.lk/2024/08/08/608340/", "cover_image": "https://www.itnnews.lk/wp-content/uploads/2024/08/sumana-860x615.jpg", "date_published": "2024-08-08T09:31:25+05:30", "content": "ශ්‍රි ලංකාවේ පළමු රූපවාහිනී ප්‍රවෘත්ති නිවේදිකාව වූ සුමනා නෙල්ලම්පිටිය මහත්මිය අභාවප්‍රාප්ත වී තිබෙනවා. ගුවන්විදුලි හා රූපවාහිනී යන ක්ෂේත්‍ර දෙකේම සම්මානනීය  ජ්‍යෙෂ්ඨ නිවේදිකාවක වූ සුමනා නෙල්ලම්පිටිය මහත්මිය ගුවන්විදුලියෙන් මාධ්‍ය ජීවිතය ආරම්භකර ඇත්තේ 1962 වසරේදීයී. සහාය නිවේදිකාවක් ලෙස ඊට එක් වූ ඇය පිබිදෙන ගායක පරපුර වැනි අතිශ්‍යය ජනප්‍රිය වැඩසටහන් රැසක් ඉදිරිපත් කළා. ඒ සියල්ලට වඩා ඇය විශේෂ වන්නේ මෙරට පළමු රූපවාහිනී ප්‍රවෘත්ති නිවේදිකාව වීමයි. ජාතික රූපවාහිනියෙත්/ ස්වාධීන රූපවාහිනියෙත් ඇය සේවය කළා. අභාවප්‍රාප්ත සුමනා නෙල්ලම්පිටිය මහත්මියගේ දේහය පිළිබඳ අවසන් කටයුතු පසුව දැනුම් දීමට නියමිතයි."},
{"title": "මුස්ලිම් ජනතාව හා සිංහල ජනතාව වෙන් කිරීමට දරන උත්සාහයේ භයානකකම මහනාහිමිවරුන් අවධාරණය කළා", "url": "https://www.itnnews.lk/2019/06/06/139334/", "cover_image": "https://www.itnnews.lk/wp-content/uploads/2019/05/Thushara.png", "date_published": "2019-06-06T18:46:29+05:30", "content": "මුස්ලිම් ජනතාව හා සිංහල ජනතාව වෙන් කිරීමට දරන උත්සාහයේ භයානකකම මහනාහිමිවරුන් අවධාරණය කර ඇති බව පාර්ලිමේන්තු මන්ත්‍රි තුෂාර ඉදුනිල් මහතා පවසනවා. අරලියගහ මන්දිරියේ පැවති මාධ්‍ය හමුවකදී මන්ත්‍රීවරයා මේ බව කියා සිටියා. [ot-video type=”youtube” url=”https://youtu.be/DFDkjSbroEY”]"},
{"title": "ජනපති ජාත්‍යන්තර මූල්‍ය අරමුදලේ නියෝජිතයින් හමුවෙයි", "url": "https://www.itnnews.lk/2024/11/18/640054/", "cover_image": "https://www.itnnews.lk/wp-content/uploads/2024/11/27-1-860x615.jpg", "date_published": "2024-11-18T20:27:48+05:30", "content": "ජනාධිපති අනුර කුමාර දිසානායක මහතා සහ ජාත්‍යන්තර මූල්‍ය අරමුදලේ නියෝජිතයින් අතර හමුවක් අද (18) පවත්වා තිබෙනවා . එහිදී ශ්‍රී ලංකාවේ ආර්ථිකය ප්‍රකෘතිමත් තත්ත්වයට පත්කිරීම සම්බන්ධයෙන් අදහස් හුවමාරු කරගත් බව X පණිවුඩයක් නිකුත්කරමිනුයි ජනාධිපති අනුර කුමාර දිසානායක මහතා ප්‍රකාශ කළේ . ජනාධිපතිවරයා පවසන්නේ ජනතාවගේ ගැටලු විසඳිය හැකි සහ මහජන විශ්වාසය ස්ථාපනය කළහැකි සමබර ප්‍රවේශයක අවශ්‍යතාවය තමා ඉස්මතු කළ බවයි. ළමා දරිද්‍රතාවය සහ මන්දපෝෂණය විසඳීම, විශේෂ අවශ්‍යතා සහිත අයට සහායවීම, දැඩි ප්‍රතිසංස්කරණ ඔස්සේ දුෂණය ට එරෙහිවීම තම අරමුණු බව ජාත්‍යන්තර මූල්‍ය අරමුදලේ නියෝජිතයින්ට ජනපතිවරයා දැනුම්දී තිබෙනවා ."},
{"title": "‘ජනාධිපති පරිසර සම්මාන – 2025’ සඳහා අයඳුම්පත් කැඳවයි", "url": "https://www.itnnews.lk/2025/03/07/670010/", "cover_image": "https://www.itnnews.lk/wp-content/uploads/2025/03/sammana-860x615.png", "date_published": "2025-03-07T08:03:06+05:30", "content": "මධ්‍යම පරිසර අධිකාරිය සංවිධාන කරන “ජනාධිපති පරිසර සම්මාන – 2025” වැඩසටහන සඳහා මේ වන විට අයඳුම්පත් කැඳවීම ආරම්භ කර තිබෙනවා. 2025 අප්‍රේල් මස 30 වන දිනට පෙර ඒ සඳහා අයඳුම්පත් යොමු කරන මෙන් මධ්‍යම පරිසර අධිකාරිය දැනුම් දෙනවා. “කර්මාන්ත අංශය”, “ව්‍යාපාර හා ව්‍යාපෘති අංශය” සහ “ආයතන, ජනමාධ්‍ය හා සමාජ අංශය” යන ප්‍රධාන අංශ තුන යටතේ මේ සඳහා අයඳුම් කළ හැකියි. ඒ අනුව “කර්මාන්ත අංශය”; “මහා පරිමාන” සහ “සුළු හා මධ්‍ය පරිමාන” ලෙස අනු අංශ දෙකකි. මෙම අනු අංශ දෙකෙහි වෙන වෙන ම වර්ග 16 බැගින් වෙනවා. “පොදු අපද්‍රව්‍ය පිරිපහදු කළමනාකරණ පද්ධති/ ඝන අපද්‍රව්‍ය නැවත ලබා ගැනීමේ/ ප්‍රතිචක්‍රීකරණ/ බැහැර කිරීමේ හෝ සැකසීමේ කර්මාන්ත”, “රසායනික නිෂ්පාදන කර්මාන්ත”, “වාහන සේවා ස්ථාන”, “ආහාර පාන නිෂ්පාදන කර්මාන්ත”, “හෝටල්”, “රෙදිපිළි පිරිසැකසුම් කර්මාන්ත”, “ඖෂධ නිෂ්පාදන සහ රූපලාවන්‍ය නිෂ්පාදන කර්මාන්ත”, “ආරෝග්‍ය ශාලා”, “රබර් ආශ්‍රිත කර්මාන්ත”, “සත්ත්ව ගොවිපළ”, “නිමි ඇඳුම් නිෂ්පාදන කර්මාන්ත”, “තේ සැකසුම් කර්මාන්තශාලා”, “ඇසුරුම් ද්‍රව්‍ය නිෂ්පාදන කර්මාන්ත (මුද්‍රණ කටයුතු සහිත)”, “ඛනිජ ආශ්‍රිත නිෂ්පාදන කර්මාන්ත”, “දැවමය ආශ්‍රිත නිෂ්පාදන” සහ “ලෝහ/ යකඩ නොවන ලෝහ/ යන්ත්‍රෝපකරණ/ විදුලි/ ඉලෙක්ට්‍රොණික භාණ්ඩ නිෂ්පාදනය කිරීමේ හෝ එකලස් කිරීමේ කර්මාන්ත” එම වර්ග 16 වෙනවා. “ව්‍යාපාර හා ව්‍යාපෘති අංශය” එක් අනු අංශයකින් සහ වර්ග තුනකින් සමන්විත වේ. එනම් “පුනර්ජනනීය බලශක්ති උත්පාදන ව්‍යාපෘති” යන අනු අංශය යටතේ “කුඩා පරිමාන ජල විදුලි ව්‍යාපෘති”, “සූර්ය බල ව්‍යාපෘති” සහ “සුළං බල විදුලි උත්පාදන ව්‍යාපෘති” ලෙස වර්ග තුනක්. “ආයතන, ජනමාධ්‍ය හා සමාජ අංශය” යටතේ ඇගයීමට ලක්කරන අනු අංශ හයක් පවතී. “පාසල්”, “පරිසර හිතකාමී රාජ්‍ය ආයතන”, “පරිසර හිතකාමී පෞද්ගලික ආයතන”, “පරිසර සංරක්ෂණය සඳහා කටයුතු කරන රාජ්‍ය නොවන පරිසර සංවිධාන”, “පරිසර හිතකාමී නව නිර්මාණ (“පාසල්”, “විශ්වවිද්‍යාල හා තෘතීයික අධ්‍යාපන ආයතන” සහ “විවෘත අංශය”) සහ “ජනමාධ්‍ය අංශය” (“තනිපුද්ගල” සහ “පුවත්පත්, ගුවන්විදුලි සහ රූපවාහිනී නාලිකා” ලෙස මෙහි වර්ග දෙකකි) යනු “ආයතන, ජනමාධ්‍ය හා සමාජ අංශය” යටතේ ඇති අනු අංශ හයයි. මධ්‍යම පරිසර අධිකාරියේ නිල වෙබ් අඩවිය වන www.cea.lk වෙබ් අඩවියට පිවිසීමෙන් හෝ 0112873447, 0112872278 යන දුරකථන අංක වලට හෝ 0112888999 යන ක්ෂණික ඇමතුම් අංකය වෙත ඇමතීමෙන් අයඳුම්පත් සහ වැඩි විස්තර ලබා ගත හැකියි. තවද 0725064285 යන දුරකථන අංකයෙන් සහකාර අධ්‍යක්‍ෂිකා ආචාර්ය ලක්මිණී රාධිකා මෙනවිය ඇමතීමෙන් ද 0713486339 යන දුරකථන අංකයෙන් ජ්‍යෙෂ්ඨ පරිසර නිලධාරී අර්ෂා කුමාරි මහත්මිය ඇමතීමෙන් ද වැඩිදුර විස්තර ලබා ගැනීමට අවකාශ සලසා දී තිබෙනවා. සම්මාන උත්සවයේ ඇගයීම් කටයුතු ඒ ඒ අංශයට අදාළ විශේෂඥයන් විසින් සිදුකරනු ලබන අතර විශේෂඥ කමිටුවේ තීරණය අවසන් තීරණය වෙනවා. “ජනාධිපති පරිසර සම්මාන”, “රන් සම්මාන”, “රිදී පරිසර සම්මාන”, “ලෝකඩ පරිසර සම්මාන” සහ “කුසලතා පරිසර සම්මාන” ආදී ලෙස වූ සම්මාන හිමිකර ගැනීමට “ජනාධිපති පරිසර සම්මාන” උළෙලේ දී තරඟකරුවන්ට අවස්ථාව හිමි වෙනවා. ශ්‍රී ලංකාවේ පාරිසරික සුරක්ෂිතතාව සුරැකීමේ අරමුණින් පවත්වනු ලබන මෙම සම්මාන ප්‍රදානෝත්සවය ජනාධිපතිතුමාගේ ප්‍රධානත්වයෙන් 2025 ඔක්තෝම්බර් මාසයේ දී බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වීමට කටයුතු යොදා තිබෙනවා. මෙවර “ජනාධිපති පරිසර සම්මාන” වැඩසටහන ක්‍රියාත්මක කරනු ලබන්නේ “දැකුම්කළු දිවයිනක්, සොම්නසින් පිරි ජනතාවක්” යන දැක්ම පෙරදැරිව ක්‍රියාත්මක කරන “ක්ලීන් ශ්‍රී ලංකා” වැඩසටහන සමඟ අත්වැල් බැඳ ගනිමින්."},
{"title": "රෝගීන්ගේ රෝග ඉතිහාසය දැනගත හැකි තොරතුරු පද්ධතියක් – මන්ත්‍රී වෛදය නිහාල් අබේසිංහ", "url": "https://www.itnnews.lk/2025/03/07/670014/", "cover_image": "https://www.itnnews.lk/wp-content/uploads/2025/03/nihal-860x615.png", "date_published": "2025-03-07T08:09:49+05:30", "content": "සෞඛ්‍ය ක්ෂේත්‍රය ඩිජිටල්කරණයකර රෝගීන්ගේ රෝග ඉතිහාසය දැනගැනීම සඳහා සෞඛ්‍ය තොරතුරු පද්ධතියක් නිර්මාණය කරන බවත් ඒ සඳහා මෙවර අයවැයෙන් වැඩි මුදලක් වෙන්කර ඇතැයි පාර්ලිමේන්තු මන්ත්‍රී වෛදය නිහාල් අබේසිංහ මහතා පවසනවා. ඊයේ (06) පාර්ලිමේන්තුවේදී සෞඛ්‍ය අමාත්‍යංශයේ වැය ශීර්ෂය පිළිබඳ විවාදයට එක්වෙමින් මන්ත්‍රීවරයා මේ බව පැවසුවා. 2025 අයවැය සුවිශේෂී අයවැයක් බවත්, මෙරට සෞඛ්‍ය සේවාව පිළිබඳ අතීතයේ පැවති පෞඩත්වය යළි ප්‍රතිශ්ඨාපනය කිරීමට කටයුතු කරන බවත් පාර්ලිමේන්තු මන්ත්‍රීවරයා පැවසුවා."},
{"title": "ත්‍රීරෝද රථ අනතුරකින් සීයා, මුණුපුරා සහ මිණිපිරිය ජීවිතක්ෂයට", "url": "https://www.itnnews.lk/2024/04/21/575802/", "cover_image": "https://www.itnnews.lk/wp-content/uploads/2024/04/elpitiya.png", "date_published": "2024-04-21T15:23:59+05:30", "content": "ඇල්පිටිය – අවිත්තාව ප්‍රධාන මාර්ගයේ සිදුවූ රිය අනතුරකින් කුඩා දරුවන් දෙදෙනෙකු ඇතුළු එකම පවුලේ තිදෙනෙකු මියගොස් තිබෙනවා. ත්‍රිරෝද රථයක්, ලොරි රථයක මුහුණට මුහුණ ගැටීමෙන් අනතුර සිදුව ඇති බවයි පොලිසිය පැවසුවේ. මියගොස් ඇත්තේ 68 හැවිරිදි ත්‍රිරෝද රථ රියදුරු සහ ඔහුගේ 10 හැවිරිදි මුණුපුරා සහ සත් හැවිරිදි මිණිපිරිය බව සඳහන්. අනතුරෙන් තුවාල ලැබූ තවත් තිදෙනෙකු ඇල්පිටිය මූලික රෝහලේ සහ කරාපිටිය රෝහලේ ප්‍රතිකාර ලබන බවද පොලිසිය කියයි. ත්‍රීරෝද රථයේ ගමන් කරමින් සිටි මියගිය රියදුරුගේ බිරිඳ (61) ඔහුගේ දියණිය (35),යන දෙදෙනාද දැනට ගාල්ල කරාපිටිය රෝහලේ ප්‍රතිකාර ලබන අතර ඔහුගේ දහට හැවිරිදි අනෙක් මිණිබිරිය, ඇල්පිටිය මූලික රෝහලේ ප්‍රතිකාර ලබයි. ඇල්පිටිය දෙස සිට අවිත්තාව දෙසට යමින් තිබූ ත්‍රීරෝද රථය අවිත්තාව දෙස සිට ඇල්පිටිය දෙසට ධාවනය වෙමින් තිබූ කැන්ටර් ලොරි රථයේ මුහුණ්ට මුහුණ ගැටීමෙන් මෙම අනතුර සිදුවී ඇත. අනතුර සම්බන්ධයෙන් ලොරි රථයේ රියදුරු අත්අඩංගුවට ගත් බව පොලිසිය සඳහන් කළා."},
{"title": "බලංගොඩ සීතගල උඩකන්ද බස් මාර්ගයට පස් කන්දක් කඩා වැටී ගමනාගමනට බාධා", "url": "https://www.itnnews.lk/2024/11/13/638071/", "cover_image": "https://www.itnnews.lk/wp-content/uploads/2024/11/54-1-860x615.jpg", "date_published": "2024-11-13T20:45:13+05:30", "content": "බලංගොඩ සීතගල උඩකන්ද ප්‍රධාන බස් මාර්ගයට අද (13) දින රාත්‍රියේ පස් කන්දක් කඩා වැටීම හේතුවෙන් ගමනාගමනට බාධා ඇති වී තිබෙනවා . සීතගල ප්‍රදේශයට පවතින අධික වර්ෂාවත් සමඟ එම පස් කන්ද මාර්ගයට කඩා වැටී ඇති බවයි සඳහන් වන්නේ ."},
{"title": "අධිවේගී මාර්ගය ගමනාගමනයට සුදුසු පරිදි සකස් කිරීමට කඩිනමින් පියවර ගන්න –  රාජ්‍ය ඇමතිගෙන් නිලධාරීන්ට උපදෙස්", "url": "https://www.itnnews.lk/2023/10/13/522592/", "cover_image": "https://www.itnnews.lk/wp-content/uploads/2023/10/pramitha-1.png", "date_published": "2023-10-13T06:42:40+05:30", "content": "ආරක්‍ෂක රාජ්‍යය අමාත්‍ය ප්‍රමිත බණ්ඩාර තෙන්නකෝන් මැතිතුමා ඊයේ (ඔක්. 12) පෙරවරුවේ ඉමදූව නාය ගිය ස්ථානය නිරීක්ෂණය කිරීම සඳහා එහි සංචාරයක නිරත වුණා. යුද හමුදාපති ලුතිනන් ජෙනරල් විකුම් ලියනගේ සහ ජ්‍යෙෂ්ඨ හමුදා නිලධාරීන්කිහිප දෙනෙකු ද මෙම සංචාරයට එක්ව සිටියා. දක්ෂිණ අධිවේගී මාර්ගයේපින්නදූව සහ ඉමදූව අතර මාර්ගයට ඊයේ රාත්‍රියේ පස් කන්දක් කඩාවැටීමෙන් දක්ෂිණ අධිවේගී මාර්ගයේ වාහන ගමනාගමනයට බාධා එල්ල වුණා. අඛණ්ඩව ඇදහැලෙන ධාරානිපාත වර්ෂාව හේතුවෙන් ප්‍රදේශ රැසක් ජලයෙන් යටවී එදිනෙදා ජනජීවිතයට මහත් බාධා පමුණුවමින් විශාල ලෙස දේපළ හානි සිදුව ඇති පසුබිමක අධිවේගී මාර්ගයට පස් කන්දක් කඩා වැටි ගමනාගමනයට බාධා ඇති වූ ස්ථානයේ නිරීක්‍ෂණ චාරිකාවකට එක් වූ රාජ්‍ය අමාත්‍ය තෙන්නකෝන් ජාතික ගොඩනැගිලිපර්යේෂණ සංවිධානයේ සහ මාර්ග සංවර්ධන අධිකාරියේ නිලධාරීන්ගේ විශේෂඥ දැනුමයොදා ගනිමින් අධිවේගී මාර්ගය වාහන ගමනාගමනයට සුදුසු පරිදි සකස් කිරීමට කඩිනමි පියවර ගන්නා ලෙස යුද හමුදා නිලධාරීන් වෙත උපදෙස් ලබා දුන්නා. තවද, විපතට පත් ප්‍රජාවන්ට සහන සැලසීමට අවශ්‍ය සියලු ක්‍රියාමාර්ග ගන්නා ලෙස දරාජ්‍ය අමාත්‍යවරයා ආපදා කළමනාකරණ නිලධාරීන්හටද උපදෙස් ලබා දුන්නා."},
{"title": "ගෝලීය කොරෝනා ආසාදිත සංඛ්‍යාව කෝටි දහනවය ඉක්මවයි", "url": "https://www.itnnews.lk/2021/07/17/349787/", "cover_image": "https://www.itnnews.lk/wp-content/uploads/2021/07/world-corona.jpg", "date_published": "2021-07-17T09:50:25+05:30", "content": "ගෝලීය කොරෝනා ආසාදිත සංඛ්‍යාව කෝටි දහනවය ඉක්මවා ගියා. මේ වනවිට වාර්තා වන සමස්ත ගෝලීය කොරෝනා ආසාදිත සංඛ්‍යාව දැක්වෙන්නේ දහනව කෝටි දෙලක්ෂ අනූහය දහස් අටසිය පනස් හයක් ලෙසින්. සමස්ත කොරෝනා මරණ සංඛ්‍යාව ලක්ෂ හතලිහ ඉක්මවා ගොස් තිබෙනවා. ගතවූ පැය 24 තුළදී ඉහළම කොරෝනා ආසාදිත සහ මරණ සංඛ්‍යාව වාර්තා වන්නේ බ්‍රසීලයෙන්. එරටින් ඊයේ දිනයේදී හදුනා ගත් කොරෝනා ආසාදිත සංඛ්‍යාව හතලිස් පන්දහස් පන්සිය අනූඑකක් ලෙස දැක්වෙන අතර මරණ සංඛ්‍යාව 1,450 ක්."},
{"title": "ප්‍රදේශ කිහිපයකට අදත් වැසි", "url": "https://www.itnnews.lk/2024/09/20/620482/", "cover_image": "https://www.itnnews.lk/wp-content/uploads/2024/04/weather-1.png", "date_published": "2024-09-20T06:05:04+05:30", "content": "සබරගමුව පළාතෙත් කළුතර, ගාල්ල සහ මාතර දිස්ත්‍රික්කවලත් විටින් විට වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසයි. වයඹ පළාතෙත් කොළඹ, ගම්පහ, මහනුවර සහ නුවරඑළිය දිස්ත්‍රික්කවලත් වැසි වාර කිහිපයක් ඇතිවිය හැකියි. නැගෙනහිර සහ ඌව පළාත්වල සවස් කාලයේදී හෝ රාත්‍රී කාලයේදී ස්ථාන ස්වල්පයක වැසි හෝ ගිගුරුම් සහිත වැසි ඇතිවිය හැකියි. මධ්‍යම කඳුකරයේ බටහිර බැවුම් ප්‍රදේශවලත් උතුරු-මැද සහ දකුණු පළාත්වලත් විටින් විට හමන පැ.කි.මී. (40-45) ක පමණ තද සුළං ඇතිවිය හැකියි. ගිගුරුම් සහිත වැසි සමඟ ඇතිවිය හැකි තාවකාලික තද සුළං වලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙස කාලගුණ විද්‍යා දෙපාර්තමේන්තුව ජනතාවගෙන් කාරුණිකව ඉල්ලා සිටිනවා."},
{"title": "බන්ධනාගාරගත රැඳවියන්ට අවශ්‍ය පහසුකම් ලබාදීම ගැන අවධානය", "url": "https://www.itnnews.lk/2025/03/07/670016/", "cover_image": "https://www.itnnews.lk/wp-content/uploads/2025/03/harshana-860x615.png", "date_published": "2025-03-07T08:16:59+05:30", "content": "බන්ධනාගාරගතව සිටින රැඳවියන්ට අවශ්‍ය පහසුකම් ලබාදීම සම්බන්ධයෙන් ක්‍රියා කළ යුතු බවත් බන්ධනාගාරගතව සිටින පුද්ගලයෙකුට අදාළ නිලධාරීන්ගෙන් ඉල්ලීම් කර ඒ අනුව කටයුතු කරනවා හැර සමාජයේ ජීවත්වෙන වෙනත් අයට මෙන් හඬනගා ඉල්ලීම් කිරීමේ හැකියාවක් නොමැති බවත් අධිකරණ සහ ජාතික ඒ්කාබද්ධතා අමාත්‍ය නීතිඥ හර්ෂණ නානායක්කාර මහතා පවසනවා. අමාත්‍යවරයා මේ බව සඳහන් ක‍ළේ , පසුගියදා (05) පල්ලේකැලේ දුම්බර බන්ධනාගාරයේ නව ගොඩනැගිලි සංකීර්ණයේ ඉදිකිරීම් කටයුතු පිළිබඳව සොයා බැලීමේ නිරීක්ෂණ චාරිකාවකට එක්වෙමින්. එහිදී නව බන්ධනාගාර සංකීර්ණයේ ඉදිකිරීම් නිරීක්ෂණය කිරීමෙන් අනතුරුව එහි ඉදිකිරීම් කටයුතු සම්බන්ධයෙන් පවතින ගැටළු පිළිබඳව සාකච්ඡාවක් ද අමාත්‍යතුමාගේ ප්‍රධානත්වයෙන් පැවැත්වුණා. බෝගම්බර බන්ධනාගාරයේ සිටි රැඳවියන් විතැන් කිරීමේ ව්‍යාපෘතිය යටතේ එම බන්ධනාගාරයේ සිටි රැඳවියන් විතැන් කිරීමේ කටයුතු 2007 වසරේදී ආරම්භ කර ඇති අතර මේ වන විට රැඳවියන් 2500ක් පමණ පල්ලේකැලේ දුම්බර බන්ධනාගාරයේ රඳවා සිටිනවා. එම සංඛ්‍යාව රැඳවිය හැකි පිරිසට වඩා දෙගුණයක් පමණ වෙනවා. එය රැඳවියන්ට මෙන්ම බන්ධනාගාර නිලධාරීන්ටද එය විශාල ගැටළුවක් වී ඇති අතර රැඳවියන්ගේ අයිතිවාසිකම් ද ආරක්ෂා කිරීම වගකීමක් වන බැවින් නව බන්ධනාගාර ගොඩනැගිලි සංකීර්ණයේ ඉදිකිරීම් කඩිනමින් අවසන් කරන ලෙස අධිකරණ අමාත්‍යතුමා අධිකරණ අමාත්‍යාංශයේ සහ රාජ්‍ය ඉංජිනේරු සංස්ථාවේ නිලධාරීන්ට උපදෙස් ලබා දුන්නා."},
{"title": "තැපැල් සේවකයින් ආරම්භ කළ වැඩවර්ජනය අවසන්", "url": "https://www.itnnews.lk/2022/07/04/421207/", "cover_image": "https://www.itnnews.lk/wp-content/uploads/2021/05/Sri-lanka-Post.jpg", "date_published": "2022-07-04T18:13:19+05:30", "content": "තැපැල් සේවකයින් ආරම්භ කළ වැඩවර්ජනය අවසන් කර තිබෙනවා. ජනමාධ්‍ය අමාත්‍යාංශ ලේකම්වරයාගේ ප්‍රධානත්වයෙන් අද (07) පැවති සාකච්ඡාවේ දී වෘත්තීය සමිති ඉල්ලීම් සදහා සාධනීය විසදුම් ලැබුණු බැවින් වැඩවර්ජනය අවසන් කරන බවයි තැපැල් වෘත්තීය සමිති සදහන් කරන්නේ."},
{"title": "මරාගෙන මැරෙන්න කළින් සහරාන්ලා පවුල් එක්ක කොල්ලුපිටියේදී හිටපු හැටිත් හෙළිවෙයි", "url": "https://www.itnnews.lk/2020/06/04/252898/", "cover_image": "https://www.itnnews.lk/wp-content/uploads/2020/06/saharan.jpg", "date_published": "2020-06-05T12:17:15+05:30", "content": "පාස්කු ප්‍රහාරයට පෙර එනම් 2019 අප්‍රේල් 18 වන දින සහරාන් හෂීම් හා මඩකලපුව සියෝන් ප්‍රහාරකයා වූ අසාද්, කටුවාපිටිය බෝම්බකරු හස්තූන් මෙන්ම ඔවුන්ගේ පවුලේ සාමාජිකයන් කිහිප දෙනෙකුම කොල්ලුපිටිය ලකීප්ලාසා ගොඩනැගිල්ලේ රැඳී සිටි ඇති බව අද හෙළිවුණා. අපරාධ පරික්ෂණ දෙපාර්තමේන්තුවේ වාණිජ අපරාධ විමර්ශන අංශයේ ස්ථානාධිපති පොලිස් පරික්‍ෂක සමන් වීරසිංහ මහතා පාස්කු ප්‍රහාරය සම්බන්ධයෙන් සොයා බලන ජනාධිපති කොමිසමේදී ලබා දුන් සාක්‍ෂි හමුවේයි මෙම කරුණු අනාවරණය වුණේ. මඩකලපුව සියෝන් දේවස්ථානයට ප්‍රහාරයක් එල්ලකළ බෝම්බකරු වන මොහොමඩ් අසාද්  නමැත්තා 2005 සහ 2012 වසරවලදී කටාර් සහ අබුඩාබි රාජ්‍යයන්වල සංචාරය කර ඇති බව මෙම කොමිසමේ දී හෙළිවුණා. සියෝන් දේවස්ථානයේ ප්‍රහාරය සිදුවූ දිනයේ දී මොහොමඩ් අසාද්ගේ මව සිය පුත්‍රයාගේ ඡායාරූප පුළුස්සා දමා ඇති බව කොමිසම හමුවේ සාක්ෂිකරු ප්‍රකාශ කළා. ඒ හේතුවෙන් සාක්ෂි වසන් කිරීමේ චෝදනාව යටතේ ඇය අපරාධ පරික්ෂණ දෙපාර්තමේන්තුවේ අත්අඩංගුවේ පසුවනවා. මෙහොමඩ් අසාද් 2012 වර්ෂයේ විවාහ වී ඇත්තේ අබ්දුල් රහීම් ෆොරේසා නමැති කාන්තාවක් සමගයි. පාස්කු ප්‍රහාරයට පසුව කාත්තන්කුඩි, සයින්දමරුදු නිවසේ සිදුවූ පිපිරීම්වලදී ඇය මිය ගොස් ඇති බව සාක්ෂිකරු ප්‍රකාශ කළා. 2019 වසරේ අප්‍රේල් 18 වනදා රාත්‍රියේ අසාද් සහ ෆොරේසා කල්මුණේ සිට කොළඹට වෑන් රථයකින් පැමිණ තිබෙනවා. ඔවුන් කොල්ලුපිටිය ලකී ප්ලාසා මහල්නිවාස සංකීර්ණයේ  නිවසක් වෙත පැමිණ ඇති බවයි සාක්ෂිකරු කියා සිටියේ. එම අවස්ථාව වන විට එම නිවසේ රැඳී සිටියේ කවුරුන්දැයි කොමිසම ප්‍රශ්න කළා. සහරාන්, ඔහුගේ බිරිද, දරුවන් දෙදෙනා සහ කටුවාපිටිය දේවස්ථානයේ ප්‍රහාරය සිදුකළ හස්තූන් සහ ඔහුගේ බිරිඳ වන සාරා ජමීන් ද එහි සිට ඇති බව සාක්ෂිකරු කියා සිටියා. මොවුන් සියලු දෙනා ආසාද් පැමිණි වාහනයෙන් පානදුර පිහිටි නිවසකට පැමිණ ඇති බවයි හෙළි කෙරුණේ. සහරාන්ගේ සහෝදරයෙකු වන රිල්වාන් එම නිවසේ සිටි අතර සහරාන් අසාද් සහ හස්තූන් ද එම නිවසේ නතර වී ඇති බවයි සාක්ෂිකරු කියා සිටියේ. මඩකලපුව සියෝන් දේවස්ථානයට ප්‍රහාරය එල්ල කිරීම සඳහා පුපුරණ ද්‍රව්‍ය සමග මෙම පුද්ගලයා මරදාන සහිරා විද්‍යාලය අසලින් මඩකලපුව බලා ධාවනය වන බස් රථයකට ගොඩවන ආකාරය සීසීටීවී දර්ශනවල සටහන්ව තිබෙනවා. ප්‍රහාරයෙන් පසු බෝම්බකරුගේ දුරකතනයේ කොටස් සොයාගෙන ඇති අතර ඒ මගින් දුරකතන විශ්ලේෂණ වාර්තාවක් ද ලබා ගෙන තිබෙනවා. මඩකලපුව දක්වා ඔහු ගමන්ගත් බස් රථයේ ආසන වෙන්කරවා ගැනීම පිළිබද මේ තුළින් තොරතුරු හෙළිකර ගත් බවයි සාක්ෂිකරු කොමිසම හමුවේ ප්‍රකාශ කළේ. කල්මුණේ ප්‍රදේශයේ පුද්ගලයෙකු මගින් ආසන වෙන්කරවා ගැනීම සිදුකර ගෙන ඇති අතර බස් රථයේ ප්‍රවේශ පත්‍ර ලබා ගෙන ඇත්තේ කොච්චිකඩේ දේවස්ථානයට ප්‍රහාර එල්ලකළ මොහොමඩ් මුහාද්ගේ මාර්ගයෙන් බවටයි හෙළිවී තිබෙන්නේ.  සහිරා විද්‍යාලය අසලින් මඩකලපුව බලා පිටත්වන බස් රථයට ගොඩවන මොහෙමද් අසාද් 21 වනදා අලුයම මඩකලපුවට පැමිණ ජුම්මා මස්ජීත් පල්ලිය වෙත ගොස් තිබෙනවා. මෙම පල්ලියේ නවාතැන් ගන්නා මොහොමඩ් අසාද් උදෑසන 8.30ට පමණ බෑගයක් සහ හිස් වැසුමක් පැළදගෙන පල්ලියෙන් පිටත්වන ආකාරය ද සීසීටීවී කැමරාවල සටහන්ව තිබෙනවා. අනතුරුව ඔහු ගමන් ගන්නේ මඩකලපුව සියෝන් දේවස්ථානයටයි. මොහොමඩ් ආසද් සියෝන් දේවස්ථානයට පැමිණෙන ආකාරය අසළ තිබූ නිවසක තිබූ  සීසීටීවී කැමරාවක  සටහන්ව තිබෙනවා. දේවස්ථානයේ වාහන හසුරුවන පුද්ගලයා ඔහුගෙන් විමසා සිටින්නේ කුමන හේතුවක් මත දේවස්ථානයට පැමිණියේ ද යන්නයි. එහිදී ඔහු ප්‍රකාශ කර ඇත්තේ මව දේවමෙහෙයට සහභාගී කරවීම සදහා එහි පැමිණි බවයි. අනතුරුව බෝම්බය පුපුරා යන අවස්ථාවේ අසළ තිබූ නිවසේ ජනේලය එක්වරම විවෘත වන ආකාරයත් අවට සිටි පිරිස් මහ හඩින් කෑගසන දර්ශනත් සීසීටීවී වල සටහන්ව ඇති බව සාක්ෂිකරු කියා සිටියා. මේ අතර දෙමටගොඩ මහවිල මහල් නිවාසයේ සිදු වූ බෝම්බ ප්‍රහාරයෙන් පසු ලබාගත් ඡායාරූප පෙළක් පළමු වරට අද මාධ්‍යයට නිකුත් කෙරුණා."},
{"title": "ජ්‍යෙෂ්ඨ පොලිස් අධිකාරීවරු 8කට ස්ථාන මාරු", "url": "https://www.itnnews.lk/2025/03/07/670040/", "cover_image": "https://www.itnnews.lk/wp-content/uploads/2025/01/police-1-860x615.png", "date_published": "2025-03-07T08:51:46+05:30", "content": "ජාතික පොලිස් කොමිෂන් සභාවේ අනුමැතිය පරිදි වහාම ක්‍රියාත්මක වන පරිදි ජ්‍යෙෂ්ඨ පොලිස් අධිකාරීවරුන් 8 දෙනෙකුට ස්ථාන මාරුවීම් සහ පත්වීම් ලබාදී තිබෙනවා. එම නිලධාරීන්ගේ නම් ඇතුළත් නිවේදනය පහතින් දැක්වෙනවා."},
{"title": "ශි‍්‍ර ලංකා අගමැති සහ බංගලිදේශ අගමැති අතර අද සාකච්ජා", "url": "https://www.itnnews.lk/2021/03/20/326827/", "cover_image": "https://www.itnnews.lk/wp-content/uploads/2021/03/sri-lanka-PM.jpg", "date_published": "2021-03-20T15:57:53+05:30", "content": "අග‍්‍රාමාත්‍ය මහින්ද රාජපක්ෂ මහතාගේ බංගලිදේශ සංචාරයේ දෙවන දිනය අදයි. අද දිනයේදී මහින්ද රාජපක්ෂ මහතා සහ බංගලිදේශ අග‍්‍රාමාත්‍ය සෙයික් හසීනා මහත්මිය අතර ද්විපාර්ශවික සාකච්ජාවක් පැවැත්වෙනවා. සාකච්ජා වලින් අනතුරුව, සෞඛ්‍ය , අධ්‍යාපනය, කෘෂිකර්මාන්තය, සංස්කෘතික සහයෝගීතාව වැනි ක්ෂේත‍්‍ර කිහිපයකට අදාලව අවබෝධතා ගිවිසුම් කිහිපයකට අත්සන් කිරිමටද සැලසුම් කර තිබෙනවා. සංචාරය අවසන් කිරිමට පෙර මහින්ද රාජපක්ෂ මහතා එරට ජනාධිපති මොහොමද් අබ්දුල් හමීඩ් මහතාද හමුවන බවයි අග‍්‍රාමාත්‍ය මාධ්‍ය අධ්‍යක්ෂ ජනරාල් විජයානන්ද හේරත් මහතා පෙන්වා දෙන්නේ."},
{"title": "තැපැල් ඡන්ද ප්‍රකාශ කිරීම ඇරඹෙයි", "url": "https://www.itnnews.lk/2019/10/31/187920/", "cover_image": "https://www.itnnews.lk/wp-content/uploads/2019/10/post-election-2.jpg", "date_published": "2019-10-31T12:37:24+05:30", "content": "ජනාධිපතිවරණයේ තැපැල් ඡන්ද සළකුණු කිරීම අද උදෑසන හතට ආරම්භ කෙරුණා. ඒ අනුව අද (31) සහ හෙට (01) රාජ්‍ය ආයතන හා හමුදා සාමාජිකයන්ගේ තැපැල් ඡන්දය සලකුණු කිරීමට පහසුකම් සලසා ඇති බවයි මැතිවරණ කොමිසම පවසන්නේ. දිස්ති‍්‍රක් ලේකම් කාර්යාල, මැතිවරණ කාර්යාල හා පොලිස් නිලධාරීන්ගේ තැපැල් ඡන්ද සලකුණු කිරීම ලබන 4 වනදා හා 5 වනදා සිදුවනවා. විශේෂ දිනයක් ලෙස ප‍්‍රකාශ කර තිබෙන්නේ ලබන 7 වනදා. පෙරවරු 8.30 සිට සවස 4.15 දක්වා තැපැල් ඡන්දය සලකුණු කිරීමට අවස්ථාව පවතින බවයි මැතිවරණ කොමසාරිස් ජෙනරාල් සමන් ශ්‍රී‍්‍ර රත්නායක මහතා සඳහන් කළේ. තැපැල් ඡන්ද ප‍්‍රකාශ කිරීම සඳහා ඉදිරිපත්වූ අයදුම්පත් සංඛ්‍යාව හත් ලක්ෂ දාහත් දහස් නවසිය දහ අටක්. කෙසේවෙතත් ඉන් අයදුම්පත් හය ලක්ෂ පනස් නව දහස් පන්සිය දාහතරක් පිළිගෙන තිබෙනවා. තැපැල් ඡන්දයට සමගාමීව විශේෂ ආරක්ෂක වැඩපිළිවෙලක් කි‍්‍රයාත්මක බවයි පොලිස් මාධ්‍ය ප‍්‍රකාශක පොලිස් අධිකාරී රුවන් ගුණසේකර මහතා පවසන්නේ. සෑම පොලිස් ස්ථානයක්ම ඒ සම්බන්ධයෙන් දැනුවත් කිරීමට පියවර ගෙන තිබෙනවා. නිරීක්ෂණ කටයුතු සඳහා ද තෝරාගත් මධ්‍යස්ථාන වලට සාමාජිකයන් යොදවන බව පැෆරල් විධායක අධ්‍යක්ෂ රෝහණ භෙට්ටිආරච්චි මහතා ප‍්‍රකාශ කළා. තැපැල් ඡන්දය භාවිත කරන සේවා ස්ථාන වලට සියලු පහසුකම් සලසන ලෙසට මැතිවරණ කොමිසම නිලධාරින්ට දැනුම්දී තිබෙනවා. තැපැල් ඡන්දය සලකුණු කිරීමේ අවස්ථාව හෝ ඡන්ද විමසන ස්ථාන ඡායාරූපගත කිරිම මෙන්ම වීඩියෝගත කිරීම තහනම් බවයි මැතිවරණ කොමිසම පෙන්වාදුන්නේ."},
{"title": "ධීවර හා නාවික ප්‍රජාවට කාලගුණයෙන් අනතුරු ඇඟවීම්", "url": "https://www.itnnews.lk/2024/06/29/597231/", "cover_image": "https://www.itnnews.lk/wp-content/uploads/2024/06/kalaguna-860x615.jpg", "date_published": "2024-06-29T06:55:35+05:30", "content": ""},
{"title": "අසාර්ථක වූ වර්ජනය", "url": "https://www.itnnews.lk/2019/07/18/154470/", "cover_image": "https://www.itnnews.lk/wp-content/uploads/2019/07/techer.jpg", "date_published": "2019-07-19T09:53:37+05:30", "content": "ගුරු සංගම් කිහිපයක් අද දින ක්‍රියාත්මක කළ වැඩ වර්ජනය අසාර්ථක වී ඇති බව දිවයින පුරා අප වාර්තාකරුවන් පවසනවා. දිවයින පුරා පාසල්වල සිසුන්ගේ පැමිණීම මෙන්ම ගුරුවරුන්ගේ පැමිණීමද සාමාන්‍ය පරිදි සිදුව ඇති බව ද අප වාර්තාකරුවන් සඳහන් කරනවා. වෙනදා මෙන් ගුරුවරුන් සුපුරුදු ලෙස සිය රාජකාරි කටයුතුවල යෙදී සිටින ආකාරයද දක්නට ලැබුණු බවයි අප වාර්තාකරුවන් පැවසුවේ. ගාල්ල පොලොන්නරුව ඇතුළු දිස්ත්‍රික් සියල්ලේම විදුහල්පතිවරුන් සහ ගුරුවරුන් ප්‍රකාශ කළේ වැඩ වර්ජනය අසාර්ථක බවයි. මේ අතර ගුරු විදුහල්පති සංගමය කැඳ වූ ගුරු වර්ජනය මාතලේ දිස්ත්‍රික්කයේද අසාර්ථක තත්ත්වයට පත්ව සිටින බව වාර්තා වනවා. ගුරුවරුන් සුපුරුදු පරිදි රාජකාරියට වාර්තා කර ඇති අතර සිසුන්ගේ පැමිණීමද සතුටුදායක මට්ටමක පවතිනවා."},
{"title": "අධිකරණ අමාත්‍යංශයේ තැන වෙනස් නොවෙයි", "url": "https://www.itnnews.lk/2020/12/12/305199/", "cover_image": "https://www.itnnews.lk/wp-content/uploads/2020/12/Ministry-of-Justice-adikarana.jpg", "date_published": "2020-12-13T15:52:50+05:30", "content": "අධිකරණ අමාත්‍යංශය දැනට පවත්නා ගොඩනැගිල්ලේම තවදුරටත් පවත්වාගෙන යාමට එම අමාත්‍යංශය තීරණය කර තිබෙනවා. ශ්‍රේෂ්ඨාධිකරණය හා අභියාචනාධිකරණය සදහා විකල්ප ස්ථානයක් තෝරා ගැනීමටයි අධිකරණ අමාත්‍යංශය තීරණය කර ඇත්තේ. මේ වනවිට අධිකරණ පද්ධතිය තුළ ලක්ෂ අටකට ආසන්න නඩු සංඛ්‍යාවක් පවතිනවා. එය බරපතල තත්ත්වයක්. අධිකරණ අමාත්‍යංශය සේවකයින් තුන්සිය පනස් දෙනෙකුගෙන් පමණ සමන්විත වන අතර අමාත්‍යංශයට අනුබද්ධ ආයතන දාහතක් ක්‍රියාත්මකයි.  එහෙයින් අධිකරණ අමාත්‍යංශය සෑම විටම පිහිටා තිබිය යුත්තේ නීතිපති දෙපාර්තමේන්තුව නීති කෙටුම්පත් සම්පාදක දෙපාර්තමේන්තුව අධිකරණ සේවා කොමිෂන් සභාව නීතිඥ සංගමය හ‌ා අධිකරණ සංකීර්ණයට සමීප ස්ථානයක වීම වැදගත් වනවා. අධිකරණ අමාත්‍යංශයේ දැනට පිහිටි ගොඩනැගිල්ල ඒ සදහා සුදුසුම ස්ථානය වන අතර නීතිඥවරුන්ට විනිසුරුවන්ට හා මහජනතාවට ඒ සදහා පැමිණීමට පහසුකම් පවතිනවා. එහෙත් වඩාත් පුළුල් ඵලදායි සේවාවක් ලබාදීම සදහා එම අමාත්‍යංශයේ දැනට පවතින ඉඩ ප්‍රමාණයට වඩා සියයට පනහකට වඩා ඉඩ පහසුකම් වැඩි ලෝක වෙළද මධ්‍යස්ථානයට ගෙන යාම සදහා අරමුණු කෙරුණේ විකල්ප යෝජනා සලකා බැලීමෙන් අනතුරුව බවයි අධිකරණ අමාත්‍යංශය සදහන් කරන්නේ. එ වසර දෙකක කාලයක් සදහා වන අතර දැනට ඉදිකිරීම් සිදු කෙරෙන අධිකරණ නිවහන ව්‍යාපෘතිය අවසන් වීමත් සමග අධිකරණ අමාත්‍යංශය එම පරිශ්‍රය වෙත රැගෙන යාමේ අරමුණින්. මාසික කුලිය මිලියන නවයයි දශම අටක් ගෙවමින් අධිකරණ අමාත්‍යංශයම ලෝක වෙළද මධ්‍යස්ථානයේ ස්ථාපිත කිරීමට එම අමාත්‍යංශය අරමුණු කරගෙන තිබුණා. ඒ ඵලදායි සේවාවක් ලබාදීමේ අරමුණින්. එහෙත් ඇතැම් පාර්ශ්ව මේ සම්බන්ධයෙන් විවිධ අර්ථ කථන සිදු කරමින් විවිධ පටු පරමාර්ථ ඉටු කර ගැනීමට ගන්නා උත්සාහයන් හෙළා දකින බවයි අධිකරණ අමාත්‍යංශය පවසන්නේ. සාකච්ඡා වට කිහිපයකින් අනතුරුව අධිකරණ අමාත්‍යංශය දැනට පවත්නා ගොඩනැගිල්ලේම පවත්වාගෙන යාමටත් ශ්‍රේෂ්ඨාධිකරණය හා අභියාචානාධිකරණය පුළුල් කිරීමේ කටයුතු සදහා වෙනත් විකල්ප සුදුසු ස්ථානයක් තෝරා ගැනීමටත් අවශ්‍ය කටයුතු සම්පාදනය කෙරෙමින් පවතින බව අධිකරණ අමාත්‍යංශය නිකුත් කළ නිවේදනයේ වැඩිදුරටත් සදහන්."},
{"title": "තොරතුරු දැන ගැනීමේ අයිතිය පිළිබඳව ජනතාව දැනුවත් කිරීමේ පුළුල් වැඩසටහන්", "url": "https://www.itnnews.lk/2019/07/02/148403/", "cover_image": "https://www.itnnews.lk/wp-content/uploads/2019/07/Free.jpg", "date_published": "2019-07-02T10:50:34+05:30", "content": "තොරතුරු දැන ගැනීමේ අයිතිය පිළිබඳව ජනතාව දැනුවත් කිරීමේ පුළුල් වැඩසටහන් ආරම්භ වුණා. ඒ යටතේ විවිධ අංශ සම්බන්ධයෙන් තොරතුරු ඉල්ලා පැමිණිලි හත් දහසකට ආසන්න ප‍්‍රමාණයක් ජනතාවගෙන් ලැබී ඇති බවයි ජන මාධ්‍ය අමාත්‍යංශය පවසන්නේ. බාධාවකින් තොරව ඒවා ලබාදීම සඳහා අවශ්‍ය ක‍්‍රියාමාර්ග ගෙන තිබෙනවා. ඒ පිළිබඳ රාජ්‍ය නිලධාරින් ද දැනුවත් කර ඇති බවයි අමාත්‍යංශය සඳහන් කළේ."},
{"title": "ITN මාධ්‍ය ජාලයේ අපේ සහෘදයෙකු සමුගෙන යයි", "url": "https://www.itnnews.lk/2021/11/25/378663/", "cover_image": "https://www.itnnews.lk/wp-content/uploads/2021/11/jaga.png", "date_published": "2021-11-25T17:32:40+05:30", "content": "ස්වාධීන රූපවාහිනී මාධ්‍ය ජාලයේ අපේ සහෘදයෙකු සමුගෙන ගිය පුවත අප ඔබ වෙත ගෙන එන්නේ දැඩි සංවේගයෙන් යුතුවයි. ස්වාධීන රූපවාහිනී සේවයේ වැඩසටහන් ඉදිරිපත් කිරීමේ අංශයේ ඉදිරිපත් කිරීම් සහකාර එච්. ඩී. ජගත් ප්‍රියදර්ශන මහතා අභාවප්‍රාප්ත වූණා. වසර 18 කට වැඩි කාලයක් ස්වාධීන රූපවාහිනියේ සේවය කළ ඔහු මිය යන විට 38 වන වියෙහි පසු වුණා. දරුවන් දෙදෙනෙකුගේ පියෙකු වන ජගත් ප්‍රියදර්ශන හදිසියේ අභාවප්‍රාප්ත වූයේ හෘදයාබාධයක් හේතුවෙනුයි.  ඔහුගේ දේහය දෙකටන මොරගල අංක 74 දරණ නිවසේ තැන්පත් කර ඇති අතර අවසන් කටයුතු බටුගොඩ නරම්වල සුසාන භූමියේ දී හෙට සිදු කිරීමට නියමිතයි."},
{"title": "කන්දකාඩු රැඳවියන් පිරිසක් පලායයි", "url": "https://www.itnnews.lk/2024/01/25/549268/", "cover_image": "https://www.itnnews.lk/wp-content/uploads/2024/01/kandakadu-2.png", "date_published": "2024-01-25T13:48:33+05:30", "content": "වැලිකන්ද කන්දකාඩු පුනරුත්තාපන මධ්‍යස්ථානයෙන් රැඳවියන් පිරිසක් පලාගොස් තිබෙනවා. කන්දකාඩු පුනරුත්තාපන මධ්‍යස්ථානය තුලදී ඊයේ රාත්‍රියේ දෙපිරිසක් අතර ගැටුමක් ඇති වී තිබෙනවා. ගැටුම අතරතුර රැඳවුවන් පිරිසක් පලාගොස් ඇති බවයි  පුනරුත්තාපන මධ්‍යස්ථානයේ නිලධාරීන් ප්‍රකාශ කළේ. එලෙස පලාගිය රැදවුවන්ගෙන් 17 දෙනෙක් පුත්තලම පොලීසිය මගින් සිය භාරයට ගෙන තිබෙනවා. පලා ගිය ඉතිරි පිරිස සොයා මෙහෙයුම් ක්‍රියාත්මකයි. [ot-video type=”youtube” url=”https://youtu.be/baieMJn5mCE”]"},
{"title": "කොළඹ ප‍්‍රදේශ කිහිපයකට පැය 18ක ජල කප්පාදුවක්", "url": "https://www.itnnews.lk/2020/04/09/238881/", "cover_image": "https://www.itnnews.lk/wp-content/uploads/2020/02/jalaya-Water-cut.jpg", "date_published": "2020-04-09T10:09:12+05:30", "content": "කොළඹ ප‍්‍රදේශ කිහිපයකට පැය 18 ක කාලයක් ජල සැපයුම අත්හිටුවන බව ජාතික ජල සම්පාදන හා ජලාපවහන මණ්ඩලය ප‍්‍රකාශ කළා. ඒ අද (09) පස්වරු එකේ සිට. කොළඹ නවය, කොළඹ 14 සහ නවගම්පුර ප‍්‍රදේශ ඊට ඇතුලත්. මීට අමතරව කොළඹ 13 සහ 15 ප‍්‍රදේශවලට අඩු පීඩනයක් යටතේ ජලය සපයන බවයි ජාතික ජල සම්පාදන හා ජලාපවහන මණ්ඩලය නිවේදනය කළේ."},
{"title": "විශේෂ සාකච්ඡාවක් ගැන කතාව අසත්‍යයි – ජනාධිපති මාධ්‍ය අංශය", "url": "https://www.itnnews.lk/2019/11/12/191869/", "cover_image": "https://www.itnnews.lk/wp-content/uploads/2018/08/pmd.jpg", "date_published": "2019-11-13T10:06:56+05:30", "content": "ජනාධිපති මෛත්‍රීපාල සිරිසේන මැතිතුමා,  පවුලේ සාමාජිකයින් හා සමීපතමයන් කිහිප දෙනෙකු සමග පසුගිය දිනක විශේෂ සාකච්ඡාවක නිරත වූ බවට සමාජ මාධ්‍යවල පළව ඇති ප්‍රවෘත්ති සත්‍යයෙන් තොර බව ජනාධිපති මාධ්‍ය අංශය පවසනවා. පසුගිය වසර පහ තුළ ගත් තීන්දු තීරණ කිහිපයක් පිළිබද ජනාධිපතිතුමා කණගාටුව පළ කළ බවත් නොවැම්බර් 18 වනදා මෙම සියලු කරුණු ජනතාවට හෙළි කරන බවටත් එම සමාජ මාධ්‍යවල වාර්තා පළවී තිබුණා. ඒ සියල්ල පදනම් විරහිත බවත් කුමන පාර්ශ්වයකින් හෝ ජනාධිපතිවරණයේ අවසාන දින කිහිපය තුළ ජනාධිපතිතුමා සම්බන්ධයෙන් මෙවැනි අසත්‍ය ප්‍රවෘත්ති නිර්මාණය කර ප්‍රචාරය කිරීමට කටයුතු කිරීම පිළිබද දැඩි සේ කණගාටුව පළ කරන බවත් ජනාධිපති මාධ්‍ය අංශය නිකුත් කළ නිවේදනයේ වැඩිදුරටත් සදහන් වෙන්නේ."},
{"title": "ඇමති ඩලස් අධ්‍යාපන අමාත්‍යාංශ ලේකම්ගෙන් වාර්තාවක් ඉල්ලයි", "url": "https://www.itnnews.lk/2020/06/14/255917/", "cover_image": "https://www.itnnews.lk/wp-content/uploads/2020/06/dalas-dulas.jpg", "date_published": "2020-06-15T12:06:58+05:30", "content": "පසු උසස්පෙළ විභාගය ආරම්භයට පෙර විෂය නිර්දේශ අවසන් කිරීමට හැකිද යන්න පිළිබඳ වාර්තාවක් ලබා දෙන ලෙස අමාත්‍ය ඩලස් අලහප්පෙරුම මහතා අධ්‍යාපන අමාත්‍යාංශ ලේකම්වරයාට දැනුම් දී තිබෙනවා. සිසුන්ගෙන් ලැබුණු ඉල්ලීම්වලට අනුව මේ පිළිබඳ සොයා බලන ලෙස දැනුම් දුන් බවයි මාතර තිහගොඩ ප්‍රදේශයේ පැවති හමුවකදී අමාත්‍යවරයා ප්‍රකාශ කළේ. [ot-video type=”youtube” url=”https://youtu.be/5L6wOwFrZBo”]"},
{"title": "ඉන්දියාවේ රෝහල් තුනක් සම්පූර්ණයෙන් වසාදැමේ", "url": "https://www.itnnews.lk/2020/04/07/238455/", "cover_image": "https://www.itnnews.lk/wp-content/uploads/2020/04/mumbai-hospital.jpg", "date_published": "2020-04-07T15:30:17+05:30", "content": "කොරෝනා වයිරසය ව්‍යාප්තිවීම වැළැක්වීම සඳහා ඉන්දියාව සම්පූර්ණයෙන් වසාදැමීමට ගත් තීරණයත් සමඟ ආසියාවේ විශාලතම ළුෑණු වෙළෙදපොළ කටයුතු සම්පූර්ණයෙන්ම ඇණහිට තිබෙනවා. මහාරාෂ්ට‍්‍ර ප‍්‍රාන්තයයි ඉන්දියාවේ ප‍්‍රධානතම ළුෑණු නිෂ්පාදනය කරන ප‍්‍රදේශය ලෙස සැලකෙන්නේ. ළුෑණු ගොවීන්ට බාධාවකින් තොරව වගා කටයුතු සිදුකරගෙන යාම සඳහා ඉන්දීය රජය අවස්ථාව ලබාදී තිබුණ ද වෙළෙදපොළ කඩාවැටීම තුළ අර්බුද රැසක් මතුව තිබෙනවා. දිල්ලි සහ මුම්බායි ප‍්‍රදේශවල ප‍්‍රධාන රෝහල් තුනක් සම්පූර්ණයෙන් වසාදැමීමට සිදුව තිබෙනවා. ඒ රෝහල් කාර්ය මණ්ඩලයේ සාමාජිකයන් කිහිප දෙනෙකු වයිරස ආසාදිතයන් බව හදුනාගැනීමත් සමඟ. දිල්ලි ප‍්‍රාන්ත පිළිකා රෝහලේ කාර්ය මණ්ඩල සාමාජිකයන් 50 දෙනෙකුට පමණ ස්වයං නිරෝධායනයට ලක්වන ලෙසට ද දැනුම්දී තිබෙනවා."},
{"title": "රජයේ වියදම් තවදුරටත් සීමා කිරීමට ජනපතිගෙන් උපදෙස්", "url": "https://www.itnnews.lk/2023/01/31/458564/", "cover_image": "https://www.itnnews.lk/wp-content/uploads/2022/10/Ranil-Wickramasinhe.jpg", "date_published": "2023-01-31T14:36:29+05:30", "content": "දැනට රජයේ ආදායම 2023 ජනවාරි මාසය සඳහා වන මාසික වියදමට වඩා බෙහෙවින් පහළ මට්ටමක පවතින බැවින් රජයේ වියදම් තවදුරටත් සීමා කරගත යුතු බව මුදල්, ආර්ථික ස්ථායීකරණ සහ ජාතික ප්‍රතිපත්ති අමාත්‍යවරයා ලෙස ජනාධිපති රනිල් වික්‍රමසිංහ මහතා කැබිනට් මණ්ඩල සටහනක් තබමින් පෙන්වා දී තිබේ. රාජ්‍ය සේවක වැටුප්, විශ්‍රාම වැටුප්, සුබසාධනය, ඖෂධ සහ ණය ගෙවීම හැර අනෙකුත් සියලුම වියදම් දැරීමට මේ මොහොතේ මහා භාණ්ඩාගාරයට අපහසු වී ඇති බව ද ජනාධිපතිවරයා එමඟින් පෙන්වා දී ඇත. එබැවින් මේ වන විටත් ක්‍රියාත්මක බදු සංශෝධන මගින් උපයා ගැනීමට සැලසුම් කර ඇති ආදායම ලැබෙන තෙක් රජයේ වියදම් තවදුරටත් කප්පාදු කිරීමට හෝ කල් දැමීමට සිදුවන බව ද ජනාධිපති රනිල් වික්‍රමසිංහ මහතා සඳහන් කරයි. ඒ සඳහා ප්‍රමුඛතා නිර්ණායකයන් මහා භාණ්ඩාගාරය විසින් සකස් කරන බවත්, එතෙක් සුළු වියදම් සඳහා වෙන් කෙරෙන මුදල් නිදහස් කිරීම සීමා කෙරෙන බවත් ජනාධිපතිවරයා වැඩිදුරටත් සඳහන් කර ඇත. රාජ්‍ය ආයතන සදහා ණය පදනම මත භාණ්ඩ හා සේවා ලබා ගැනීමෙන් වැළකිය යුතු අතර, එය කඩ කරන ඕනෑම නිලධාරියෙකු එම වියදම් සඳහා පුද්ගලිකව වගකිව යුතු බවත් ජනාධිපතිවරයා අවධාරණය කර තිබේ."},
{"title": "කාසියේ වාසිය ඉන්දියාවට", "url": "https://www.itnnews.lk/2024/06/29/597431/", "cover_image": "https://www.itnnews.lk/wp-content/uploads/2024/06/toss-860x615.jpg", "date_published": "2024-06-29T19:46:49+05:30", "content": "2024 T20 ලෝක කුසලාන ක්‍රිකට් තරගාවලියේ අවසන් මහා තරගය ඉන්දියාව සහ දකුණු අප්‍රිකාව අතර අද (29) පැවැත්වෙනවා. එම තරගයේ කාසියේ වාසිය හිමිකරගත් ඉන්දීය කණ්ඩායම ප්‍රථමයෙන් පන්දුවට පහරදීමට තීරණය කළා."},
{"title": "ඊයේ තවත් කොවිඩ් ආසාදිත මරණ 04ක් වාර්තා වෙයි – සමස්ථ මරණ සංඛ්‍යාව 87 දක්වා ඉහළට", "url": "https://www.itnnews.lk/2020/11/23/300469/", "cover_image": "https://www.itnnews.lk/wp-content/uploads/2020/10/covid-corona-2.jpg", "date_published": "2020-11-23T18:58:08+05:30", "content": "කොවිඩ් 19 ආසාදිත තවත් පුද්ගලයින් 04 දෙනෙකු මිය යාමත් සමඟ කොවිඩ් මරණ සංඛ්‍යාව 87 දක්වා ඉහළ ගොස් තිබෙනවා. මේ අතර කොළඹ හා ගම්පහ දිස්ත්‍රික්වල පොලිස් බල ප්‍රදේශ 18 ක් ආශ්‍රිතව නිරෝධායන හුදෙකලා කිරීම් ක්‍රියාත්මක බව පොලිස් මාධ්‍ය ප්‍රකාශක නියෝජ්‍ය පොලිස්පති නීතිඥ අජිත් රෝහණ මහතා පවසනවා. පොලිස් බල ප්‍රදේශ 6 කට අදාළව පැවති හුදෙකලා කිරීම් අද උදෑසන පහෙන් අවසන් වූ බවයි ඒ මහතා කියාසිටියේ."},
{"title": "මිත‍්‍ර රටවල් සමඟ එක්ව කටයුතු කිරීමෙන් අභියෝග ජයගත හැකියි", "url": "https://www.itnnews.lk/2021/02/28/322389/", "cover_image": "https://www.itnnews.lk/wp-content/uploads/2021/02/susil-1.png", "date_published": "2021-03-01T12:49:53+05:30", "content": "ජිනීවා මානව හිමිකම් සමුළුවේ දී අපේ රට සමග සහයෝගයෙන් කටයුතු කරන රටවල් සමග එක්ව ක්‍රියා කිරීම තුළින් අපට එල්ලවී ඇති අභියෝග ජයගත හැකි බව රාජ්‍ය අමාත්‍ය සුසිල් ප්‍රේමජයන්ත මහතා පවසනවා. [ot-video type=”youtube” url=”https://youtu.be/805AuWdSIW0″]"},
{"title": "මෛත්‍රීට සහ දයාසිරිට නොතීසි", "url": "https://www.itnnews.lk/2022/10/13/440355/", "cover_image": "https://www.itnnews.lk/wp-content/uploads/2022/10/daya-maithri.jpg", "date_published": "2022-10-13T18:31:14+05:30", "content": "අමාත්‍ය නිමල් සිරිපාල ද සිල්වා මහතා ගොණු කළ නඩුවට අදාළව ශ්‍රී ලංකා නිදහස් පක්ෂයේ සභාපති හිටපු ජනාධිපති මෛත්‍රීපාල සිරිසේන සහ මහලේකම් දයාසිරි ජයසේකර යන මහත්වරුන්ට නොතීසි නිකුත් කළා. තමන් ශ්‍රී ලංකා නිදහස් පක්ෂයේ තනතුරුවලින් ඉවත් කිරීමට ගත් තීරණය බලරහිත කරන ලෙස ඉල්ලමිනුයි එහි ජ්‍යෙෂ්ඨ උප සභාපති අමාත්‍ය නිමල් සිරිපාල ද සිල්වා මහතා මෙම නඩුව ගොණු කර ඇත්තේ. සමස්ත ලංකා කාරක සභාව නමින් රැස්වීමක් සංවිධාන කර සැප්තැම්බර් 2 වනදා පක්ෂ ව්‍යවස්ථාව සංශෝධනය කර ඇති බව විත්තිකරුවන් ප්‍රකාශ කළේ යැයි ද නිමල් සිරිපාල ද සිල්වා මහතා පැවසුවා. එවන් කාරක සභාවකට පක්ෂ ව්‍යවස්ථාව සංශෝධනයට නීත්‍යනුකූල බලයක් නැති බවයි ඔහු සදහන් කළේ. කරුණු සළකා බැලූ කොළඹ දිසා අධිකරණය විත්තිකරුවන්ට ලබන 19 වනදා අධිකරණයේ පෙනී සිටින ලෙස නොතීසි නිකුත් කළා."},
{"title": "ශ්‍රී ලංකා පළමු ඉනිමට වඩා ඕස්ට්‍රේලියාව ලකුණු 101 ක් ඉදිරියෙන්", "url": "https://www.itnnews.lk/2022/06/30/420339/", "cover_image": "https://www.itnnews.lk/wp-content/uploads/2022/06/S.jpg", "date_published": "2022-06-30T19:53:52+05:30", "content": "අයහපත් කාලගුණය හේතුවෙන් සංචාරක ඕස්ට්‍රේලියා කණ්ඩායම හා ශ්‍රී ලංකාව අතර පළමු ටෙස්ට් ක්‍රිකට් තරගයේ දෙවන දිනය වූ අද දිනයේ තරගර ආරම්භ කිරීම ප්‍රමාද වුණා. අද දිනය නිමා වන විට පළමු ඉනිම ක්‍රීඩා කරන ඕස්ට්‍රේලියා කණ්ඩාම කඩුළු 08 ක් දැවී ලකුණු ලකුණු 313 ක් ලබාගෙන සිටිනවා. මේ අනුව ශ්‍රී ලංකා පළමු ඉනිමට වඩා ඕස්ට්‍රේලියාව ලකුණු 101 ක් ඉදිරියෙන් පසුවනවා. ශ්‍රී ලංකාව පළමු ඉනිමට සියලු දෙනා දැවී ලකුණු 212 යි. ඕස්ට්‍රේලියාව වෙනුවෙන් උස්මාන් කාවාජා සහ කැමරන් ග්‍රීන් අර්ධ ශතක ලබා ගත්තා. රමේෂ් මෙණ්ඩිස් කඩුලු 04 ක් බිද හෙලුවා."},
{"title": "ගුවන් ටිකට්පත් මිල පහළට", "url": "https://www.itnnews.lk/2023/03/17/469026/", "cover_image": "https://www.itnnews.lk/wp-content/uploads/2023/03/Airline-tickets.png", "date_published": "2023-03-17T16:34:21+05:30", "content": "ඩොලරයේ මිල අඩුවීමත් සමග ගුවන්ටිකට්පත්වල මිල ගණන් සියයට විස්සකින් පමණ අඩු කර තිබෙනවා. ඉදිරියේදී එය තවදුරටත් අඩු කිරීමට ගුවන් සමාගම් පොරොන්දු වූ බව අමාත්‍ය නිමල් සිරිපාල ද සිල්වා මහතා පවසනවා. මෙරට ක්‍රියාත්මක ගුවන් සේවා සමාගම්වල නියෝජිතයන් සමග පැවති විශේෂ සාකච්ඡාවකදීයි අමාත්‍යවරයා මේ බව කියා සිටියේ. වර්තමානයේ පවත්නා ආර්ථික අර්බුදය ක්‍රමයෙන් අඩුවීමත් සමග සංචාරකයින් විශාල පිරිසක් මෙරටට පැමිණීමට උත්සාහ දරනවා. ඒ අනුව නව ගුවන් සේවා හතක් පමණ මෙරටට පැමිණීමට නියමිත බවයි මෙහිදී හෙළි වුණේ. කටුනායක ජාත්‍යන්තර ගුවන්තොටුපොළේ දැනටමත් මගී තදබදයක් පවතින බව ගුවන් සමාගම්වල නියෝජිතයන් පෙන්වා දෙනවා. භූමි මෙහෙයුම්වල පවත්නා ප්‍රමාදය ඊට හේතුව බව ඔවුන් කියා සිටියා. භූමි මෙහෙයුම් කටයුතු ශ්‍රී ලන්කන් ගුවන් සමාගමේ ශ්‍රී ලංකා ගුවන්තොටුපොළ සමාගමට පැවරීමට තීරණය කර ඇති බවයි අමාත්‍යවරයා මෙහිදී කියා සිටියේ. ගුවන් යානා ඉන්ධන ලබා ගැනීම සදහා පැවති ගැටලුව මුළුමනින්ම විසදා අවසන්. සාධාරණ මිලකට ඉන්ධන ලබා දීමට කටයුතු කිරීම පිළිබද ගුවන් සේවා සමාගම්වල නියෝජිතයින් මෙහිදී ස්තූතිය පළ කළා."},
{"title": "රුපියල් කෝටි සියයකට වැඩි හෙරොයින් සමඟ අත්අඩංගුවට ගත් විදේශිකයන් යළි රිමාන්ඩ්", "url": "https://www.itnnews.lk/2019/10/18/184090/", "cover_image": "https://www.itnnews.lk/wp-content/uploads/2019/03/rimand.png", "date_published": "2019-10-18T15:55:06+05:30", "content": "රුපියල් කෝටි සියයකට වැඩි වටිනාකමකින් යුතු හෙරොයින් සමඟ අත්අඩංගුවට ගත් පස් දෙනා යලි රක්ෂිත බන්ධනාගාරගත කර තිබෙනවා. ඒ නොවැම්බර් පළමුවනදා දක්වා. කොටුව මහේස්ත‍්‍රාත් රංග දිසානායක මහතායි නියෝගය නිකුත් කළේ. කොල්ලුපිටියේදි අත්අඩංගුවට ගත් සැකකරුවන් අතර විදේශිකයන් තුන් දෙනෙකු ද වන බවයි අප වාර්තාකරු සදහන් කළේ. හෙරොයින් කිලෝ ග‍්‍රැම් 95 යි ග‍්‍රැම් 88 ක් සමඟ ඔවුන් අත්අඩංගුවට ගත්තේ ජනවාරි 22 වනදා."},
{"title": "ළිඳක තිබී පුද්ගල මළ සිරුරක් හමුවෙයි", "url": "https://www.itnnews.lk/2025/03/07/670050/", "cover_image": "https://www.itnnews.lk/wp-content/uploads/2025/03/body-860x615.png", "date_published": "2025-03-07T09:02:58+05:30", "content": "ඇල්පිටිය දෙමටගහකන්ද නවඳගල ප්‍රදේශයේ ළිඳක තිබී පුද්ගල මළ සිරුරක් හමු වී තිබෙනවා. වයස අවුරුදු 42 ක් වන මෙම පුද්ගලයා අතුරුදන්ව ඇති බවට ඔහුගේ බිරිඳ පසුගිය මස 14 වනදා ඇල්පිටිය පොලීසියට පැමිණිල්ලක් කර තිබුණා. ඔහුගේ සිරුර දෙමටගහකන්ද ප්‍රදේශයේ ඉඩමක පාලු ළිඳකට දමා පස්වලින් වසා දමා තිබියදීයී සොයා ගෙන ඇත්තේ. ළිඳ පිහිටි ඉඩමේ හිමිකරුගෙන් කළ ප්‍රශ්න කිරීම්වලදී හෙළි වුණේ වනසතුන් දඩයම් කිරීමට අදිනලද විදුලි රැහනක ගැටී මෙම පුද්ගලයා මිය ගිය බවයි. ඔහුගේ සිරුර මෙසේ පාලු ළිඳකට දමා පස්වලින් වසා දැමූ බව ඉඩමේ හිමිකරු කියා සිටියා."},
{"title": "බලපත්‍ර නොමැතිව වැලි කැණීම් කල සැකකරුවෙකු අත්අඩංගුවට", "url": "https://www.itnnews.lk/2025/03/06/669808/", "cover_image": "https://www.itnnews.lk/wp-content/uploads/2025/03/wali-860x615.png", "date_published": "2025-03-06T10:41:51+05:30", "content": "අක්කරපත්තුව පොලිස් වසමේ පුලාවලි සොරියනාරු ඇල අසළ ප්‍රදේශයේදී බලපත්‍ර නොමැතිව වැලි කැණීම් කල සැකකරුවෙකු අත්අඩංගුවට ගෙන තිබෙනවා. ඒ විශේෂ කාර්ය බලකා තිරුක්කෝවිල් කඳවුරේ නිලධාරීන්ට ලැබුණු තොරතුරක් මත සිදුකල වැටලීමකදීයි. සැකකරු සමග ට්‍රැක්ටර් රථයක් ,වැලි සහ කැණීමට යොදා ගන්නා උපකරණ පොලිස් භාරයට ගෙන තිබෙනවා. සැකකරු වයස අවුරුදු 21ක් වන අක්කරපත්තුව ප්‍රදේශයේ පදිංචිකරුවෙක්. අක්කරපත්තුව පොලීසිය සිද්ධිය සම්බන්ධයෙන් වැඩිදුර විමර්ශන සිදුකරනු ලබනවා."},
{"title": "අගමැති ජගත් පුරවර සමුළුව අමතයි", "url": "https://www.itnnews.lk/2018/07/09/12121/", "cover_image": "https://www.itnnews.lk/wp-content/uploads/2018/06/ranil-wickremesinghe.png", "date_published": "2018-07-09T17:45:06+05:30", "content": "සිංගප්පූරුවේදී ආරම්භ වූ ජගත් පුරවර සමුළුවේ සමාරම්භක සැසියේදී අග්‍රාමාත්‍ය රනිල් වික්‍රමසිංහ මහතා විශේෂ දේශනයක් පැවැත්වුවා. නාගරික සංවර්ධනය හා පරිසරය සුරැකීම මැයෙනුයි එම දේශනය පැවැත්වුණේ. නවෝත්පාදන හා සහයෝගීතාව තුළින් අනාගතයට සුදුසු තිරසර නගර ඇති කිරීම යන තේමාවෙන් මෙවර ජගත් පුරවර සමුළුව පැවැත්වෙනවා. සිංගප්පූරුවේ දී පැවැත්වෙන මෙම සමුළුවට සමගාමීව ජාත්‍යන්තර ජල සති සැමරුම හා පිවිතුරු පරිසර සමුළුවට ද අග්‍රාමාත්‍ය රනිල් වික්‍රමසිංහ මහතා සහභාගි වීමට නියමිතයි. සිංගප්පූරු අග්‍රාමාත්‍ය ලී ශින් ලුං, නියෝජ්‍ය අග්‍රාමාත්‍ය තර්මන් ෂන්මුගරත්නම්, සිංගප්පූරු හිටපු අග්‍රාමාත්‍ය ගෝ චොක් ටොන් යන මහත්වරුන් ඇතුලු එරට ඉහළ පෙළේ නියෝජිතයින් කිහිප දෙනෙකු සමග අග්‍රාමාත්‍යවරයා මෙහිදී සාකච්ඡා කරනු ඇති. මහාචාර්ය මෛත්‍රී වික්‍රමසිංහ, අමාත්‍යවරුන් වන සජිත් ප්‍රේමදාස, රවුෆ් හකීම්, මලික් සමරවික්‍රම, නියෝජ්‍ය අමාත්‍ය අනෝමා ගමගේ යන මහත්ම මහත්මීන් ද අග්‍රාමාත්‍යවරයා සමග සිංගප්පූරු සංචාරයට එක්ව සිටිනවා."},
{"title": "තලේබාන් සංවිධානයේ තහංචි මධ්‍යයේ ඇෆ්ගන් කාන්තාවන් ව්‍යාපාර ක්ෂේත්‍රයට", "url": "https://www.itnnews.lk/2024/11/27/643005/", "cover_image": "https://www.itnnews.lk/wp-content/uploads/2024/11/game-860x615.jpg", "date_published": "2024-11-27T15:01:42+05:30", "content": "තලේබාන් සංවිධානයේ තහංචි මධ්‍යයේ ඇෆ්ගන් කාන්තාවන් ව්‍යාපාර ක්ෂේත්‍රයට යොමුව තිබෙනවා. තලේබාන් පාලනය යටතේ පවතින ඇෆ්ගනිස්ථානයේ කාන්තාවන්ට රැකියාවක් කිරීමේ අයිතිය අහිමි වී තිබෙනවා. ඒ තලේබන්වරුන්ගේ දැඩි ප්‍රතිපත්ති හේතුවෙන්. එහෙත් තමන් සහ තම පවුල නඩත්තු කිරීම සඳහා ඔවුන් ව්‍යවසායකත්වයට යොමුවන ආකාරයක් බහුලව දැකගත හැකියි. 2021 දී තලෙයිබාන් සංවිධානය බලයට පත්වීමෙන් පසු ඇෆ්ගන් කාන්තාවන්ට අධ්‍යාපනය තහනම් කිරීමට හා රැකියා අවස්ථා අහිමි කිරීමට කටයුතු කළා. මෙලෙස අහිමි වන විට රාජ්‍ය අංශයේ සේවකයන්ගෙන් සියයට 26ක් වූයේ කාන්තාවන්. පවතින ආර්ථික හා සමාජීය කැලඹීම් මධ්‍යයේ බොහෝ ඇෆ්ගන් කාන්තාවන් තම පවුල් නඩත්තු කිරීමට හා නිදහස ලබා ගැනීමට මාර්ගයක් ලෙස ව්‍යවසායකත්වය වෙත යොමු ව තිබෙනවා."},
{"title": "බංග්ලාදේශයට ලකුණු 89ක ජයග්‍රහණයක්", "url": "https://www.itnnews.lk/2023/09/04/513311/", "cover_image": "https://www.itnnews.lk/wp-content/uploads/2023/09/BD.png", "date_published": "2023-09-04T11:19:48+05:30", "content": "ආසියානු කුසලාන තරගාවලියේ ඇෆ්ගනිස්ථානය සමඟ පැවති තරගය ලකුණු 89 කින් ජය ගැනීමට බංග්ලාදේශ කණ්ඩායම සමත්වුණා. ලාහෝර් හි පැවති මෙම තරගයේ පළමුව පන්දුවට පහරදුන් බංග්ලාදේශ කණ්ඩායම නියමිත පන්දුවාර 50 තුළ කඩුළු  5 ක් දැවී ලකුනු 334 ක් ලබාගත්තා. හසන් මිරාස් පන්දු 119 කදී ලකුණු 112 ක් හා නජ්මුල් හුසේන් සැන්ටෝ පන්දු 105 කදී ලකුණු 104 ක් ලබා ගැනීමට සමත්වුණා. ලකුණු 335 ක දැවැන්ත ඉලක්කය හඹා ගිය ඇෆ්ගනිස්ථාන කණ්ඩායමට පන්දුවාර 44යි පන්දු 3කදී සියලු දෙනා දැවී රැස්කර ගත හැකි වූයේ ලකුණු 245ක් පමණයි. ඊබ්‍රහිම් ෂඩ්රාන් ලකුණු 75 ක් හා හස්මතුල්ලා ෂහිඩී ලකුනු 51 ක් ලබා ගැනීමට සමත්වුණා. ටස්කිස් අහමඩ් ලකුනු 44ට කඩුළු 4 ක් බිද හෙළුවා."},
{"title": "තැපෑල නවීකරණය කර ලාභ ලබන ආයතනයක් බවට පත්කරනවා – ඇමති නලින්ද", "url": "https://www.itnnews.lk/2025/03/06/669954/", "cover_image": "https://www.itnnews.lk/wp-content/uploads/2025/03/1-860x615.jpeg", "date_published": "2025-03-06T17:04:04+05:30", "content": "තැපෑල නවීකරණය කර ලාභ ලබන ආයතනයක් බවට පත්කරන බව සෞඛ්‍ය හා ජනමාධ්‍ය අමාත්‍ය වෛද්‍ය නලින් ජයතිස්ස මහතා පවසනවා. අද(06) පාර්ලිමේන්තුවේදී සෞඛ්‍ය හා ජනමාධ්‍ය අමාත්‍යංශයේ වැය ශීර්ෂය පිළිබඳ විවාදයට එක්වෙමින් අමාත්‍යවරයා මේ බව සඳහන් කළා. නුවරඑළිය, කොළඹ, ගාල්ල, නුවර වැනි තැපැල් කාර්යාල සංචාරක ආකර්ෂණය දිනා ගත හැකි ස්ථාන බවට පත් කරන බවයි අමාත්‍යවරයා සඳහන් කළේ. නව තැපැල් කාර්යාල 14ක් ඉදි කරන බවද අමාත්‍යවරයා පැවසුවා. මෙවර අයවැයෙන් තැපැල් ක්ෂේත්‍රය වෙනුවෙන් බිලියන 23.9ක් වෙන් කර තිබෙන බවද වැඩිදුරටත් අදහස් දක්වමින් අමාත්‍යවරයා සඳහන් කළා. තවද තැපැල් දෙපාරේතමේන්තුවේ වාහන නවීකරණය කළ යුතු බවයි අමාත්‍යවරයා සඳහන් කළේ. සංචාරක ආකර්ෂණය දිනා ගත් තැපැල් කාර්යාල දියුණු කරන බවත් ඒ මහතා සඳහන් කළා."},
{"title": "දකුණු බ්‍රසීලයට බලපෑ ඇති අයහපත් කාලගුණයෙන් 6ක් මරුට", "url": "https://www.itnnews.lk/2023/11/21/532224/", "cover_image": "https://www.itnnews.lk/wp-content/uploads/2023/11/14-7.jpg", "date_published": "2023-11-21T16:19:48+05:30", "content": "දකුණු බ්‍රසීලයට බලපෑ ඇති අයහපත් කාලගුණයෙන් පුද්ගලයින් 6 දෙනෙකුට ජීවිත අහිමිවී තිබෙනවා. දකුණු දිග බ්‍රසීලයට පසුගිය සතිය පුරා ඇද හැලුනු අධික වර්ෂාපතනයත් සමග ගංවතුර හා නායයාම් තත්ත්වයක් හටගත්තා. සැන්ටා කැටරිනා හා රියෝ ග්‍රැන් ඩෝ සූල් යන ප්‍රාන්තයන්ගෙන් මරණ වාර්තා වන අතර දහස් සංඛ්‍යාත පිරිසක් අවතැන්ව සිටින බවයි වාර්තා වන්නේ. ගංගා පිටාර ගැලීමත් සමග මහමාර්ග යටව තිබෙනවා. මඩ හා අපද්‍රව්‍ය මහාමර්ගයන් හි තැන්පත් වීම හේතුවෙන් ගමනාගමනයට බාධා සිදුව ඇති බවයි විදෙස් මාධ්‍ය සදහන් කරන්නේ. මේ ආකාරයට පසුගිය සැප්තැම්බර් මාසයේ දී දකුණ දිග බ්‍රසීලයට බලපෑ අයහපත් කාලගුණයෙන් පුද්ගලයින් 50කට අධික සංඛ්‍යාවක් ජිවිතක්ෂයට පත්වුණා."},
{"title": "ඉන්දීය ධීවරයින් 12 ක් උතුරු මුහුදේදී අත්අඩංගුවට", "url": "https://www.itnnews.lk/2024/10/28/632945/", "cover_image": "https://www.itnnews.lk/wp-content/uploads/2024/10/4-33-860x615.jpg", "date_published": "2024-10-28T10:09:48+05:30", "content": "යාපනය, පේදුරුතුඩුව මුහුදු ප්‍රදේශයේ ඉන්දීය ධීවර යාත්‍රාවක් සමග ඉන්දීය ධීවරයින් 12 දෙනෙකු ඊයේ (27) දින අත්අඩංගුවට ගත් බව නවික හමුදාව පවසනවා. මෙලෙස අත්අඩංගුවට ගත් ඉන්දීය ධීවරයින් පේදුරුතුඩුව මුහුදුතීරයට ඔබ්බෙන් වූ ප්‍රදේශයකදී අනවසර ධීවර කටයුතු සිදුකළ බවයි නාවික හමුදාව පවසන්නේ. මේ අතර 2024 වර්ෂයේ මේ දක්වා සිදුකළ මෙහෙයුම් මඟින් අනවසර ධීවර කටයුතු සිදුකළ ඉන්දීය ධීවර යාත්‍රා 62ක් සහ ඉන්දීය ධීවරයින් 462ක් නාවික හමුදාව සහ වෙරළ ආරක්‍ෂකදෙපාර්තමේන්තුව විසින් අත්අඩංගුවට ගෙන ඇති බවයි නාවික හමුදාව සඳහන් කළේ. මොවුන් ඉදිරි නීතිමය කටයුතු සඳහා කන්කසන්තුරය වරාය වෙත රැගෙන ආ අතර මයිලඩි, ධීවර පරීක්ෂක කාර්යාලය වෙත භාර දීමට පියවර ගෙන තිබෙනවා."},
{"title": "යුරෝපයේ උණුසුම වැඩිවෙයි", "url": "https://www.itnnews.lk/2018/08/03/18797/", "cover_image": "https://www.itnnews.lk/wp-content/uploads/2018/08/yo.png", "date_published": "2018-08-03T12:20:52+05:30", "content": "යුරෝපයේ උණුසුම තවත් වැඩිවිය හැකි බවට කාලගුණ අංශ අනතුරු අඟවනවා. ඒ පිළිබද විශේෂ අවධානයක් යොමු කරන ලෙසටයි ඔවුන් ජනාතවට දැනුම් දෙන්නෙ. 1977 න් පසු මෙතෙක් යුරෝපයට බලපෑ වැඩිම උෂ්ණත්වය මේ දිනවල වාර්තා වි තිබෙනවා. එය සෙල්සියස් අංශක 48 ක අගයක් ගන්නා බවයි විදෙස් මාධ්‍ය වාර්තා කළේ."},
{"title": "ජනපති සහ අධ්‍යාපන අමාත්‍යාංශයේ නිලධාරීන් අතර හමුවක්", "url": "https://www.itnnews.lk/2025/03/06/669934/", "cover_image": "https://www.itnnews.lk/wp-content/uploads/2025/03/eduw-860x615.png", "date_published": "2025-03-06T15:48:50+05:30", "content": "ජනාධිපති අනුර කුමාර දිසානායක මහතා සහ අධ්‍යාපන අමාත්‍යාංශයේ නිලධාරීන් අතර සාකච්ඡාවක් අද (06) ජනාධිපති කාර්යාලයේදී පැවැත්වුණා. 2025 අයවැය යෝජනා මගින් අධ්‍යාපනය වෙනුවෙන් වෙන් කරන ලද ප්‍රතිපාදන සහ එම කටයුතුවල ප්‍රගතිය පිළිබඳව මෙහිදී සාකච්ඡා කෙරුණා. එසේම අධ්‍යාපන ක්ෂේත්‍රයේ මතුව ඇති ගැටලු පිළිබඳවද අවධානය යොමු කෙරුණු අතර ඊට අදාළව සිදු කළ යුතු නව ප්‍රතිසංස්කරණ සම්බන්ධයෙන්ද සාකච්ඡා කළා. පාසල් අධ්‍යාපනය, උසස් අධ්‍යාපනය සහ වෘත්තීය අධ්‍යාපනය යන ක්ෂේත්‍රයන්හි ප්‍රවර්ධනය වෙනුවෙන් ගත යුතු ඉදිරි පියවර සම්බන්ධයෙන්ද මෙහිදී අවධානය යොමු වුණා. අග්‍රාමාත්‍ය හා අධ්‍යාපන, උසස් අධ්‍යාපන හා වෘත්තීය අධ්‍යාපන අමාත්‍ය හරිනි අමරසූරිය, අධ්‍යාපන, උසස් අධ්‍යාපන නියෝජ්‍ය අමාත්‍ය මධුර සෙනෙවිරත්න, වෘත්තීය අධ්‍යාපන නියෝජ්‍ය අමාත්‍ය නලින් හේවගේ, ජනාධිපති ලේකම් ආචාර්ය නන්දික සනත් කුමානායක, අධ්‍යාපන, උසස් අධ්‍යාපන හා වෘත්තීය අධ්‍යාපන අමාත්‍යාංශයේ ලේකම් නාලක කලුවැව, විභාග කොමසාරිස් ජනරාල් අමිත් ජයසුන්දර, ජනාධිපති ජ්‍යෙෂ්ඨ අතිරේක ලේකම් කපිල ජනක බණ්ඩාර යන මහත්වරු සහ අධ්‍යාපන ක්ෂේත්‍රයේ නිලධාරීහු පිරිසක් මෙම සාකච්ඡාවට එක්ව සිටියා."},
{"title": "ශ්‍රී ලාංකේය නාමය රනින් බැබලවූ කායවර්ධන ශූරයෝ දිවයිනට එයි", "url": "https://www.itnnews.lk/2024/06/11/592271/", "cover_image": "https://www.itnnews.lk/wp-content/uploads/2024/06/3-4-860x615.jpg", "date_published": "2024-06-11T13:39:03+05:30", "content": "14 වන දකුණු ආසියානු කායවර්ධන සහ ශාරීරික ශූරතා තරගාවලියට ශ්‍රී ලංකාව නියෝජනය කරමින් සහභාගී වූ ශ්‍රී ලාංකික ක්‍රීඩකයින් තිදෙනා රන් පදක්කම් දෙකක් සහ ලෝකඩ පදක්කමක් දිනා ගෙන ඊයේ (10) රාත්‍රී කටුනායක ගුවන් තොටුපොළ වෙත පැමිණියා. මෙම තරගාවලිය මාළදිවයින , මාළේ නගරය මුල් කර ගනිමින් දකුණු ආසියානු රටවල් 08 ක ක්‍රීඩකයින් 200 කගේ පමණ සහභාගීත්වයෙන් ඉකුත් 06/05 දින සිට 06/10 දින දක්වා පවත්වා තිබුණා. . එහිදී ශ්‍රී ලංකාව නියෝජනය කරමින් උසස් සෙන්ටි මීටර් 180 ට වැඩි කාණ්ඩය යටතේ තරග කළ සහන් දිල්රුක් සහ උස සෙන්ටි මීටර් 182 ට වැඩි කාණ්ඩය යටතේ තරග කළ බුද්ධික ප්‍රසන්න රන් පදක්කම් දිනා ගැනීමට සමත් වී තිබුණි . මීට අමතරව උස සෙන්ටි මීටර් 175 කාණ්ඩය යටතේ තරග කළ විශ්ව තාරුක එම ඉසව්වෙන් ලෝකඩ පදක්කම දිනා ගැනීමට සමත් වී තිබුණා ඔවුන් අතරින් රන් පදක්කමක් දිනූ බුද්ධික ප්‍රසන්න සහ ලෝකඩ පදක්කමක් දිනූ විශ්ව තාරුක පමණක් යළි ශ්‍රී ලංකාවට පැමිණි අතර රන් පදක්කමක් දිනා ගත් සහන් දිල්රුක් ඩුබායි හි සිය රැකියා ස්ථානය කරා ගොස් තිබුණා මෙම ජයග්‍රාහී ක්‍රීඩකයින් දෙදෙනා ඊයේ රාත්‍රී 11.05 ට මාළදිවයින මාළේ නුවර සිට චයිනා ඊස්ටන් ගුවන් සේවයේ එම්.යූ.- 9660 දරන ගුවන් යානයෙන් කටුනායක ගුවන් තොටුපොළ වෙත පැමිණ තිබූ අතර ඔවුන් පිළිගැනීම සදහා මෙම ක්‍රීඩකයින්ගේ දෙමාපියන් , නෑදෑ හිතවතුන් විශාල පිරිසක් ගුවන් තොටුපොළ වෙත පැමිණ සිටියා"},
{"title": "කාසියේ වාසිය ශ්‍රී ලංකාවට", "url": "https://www.itnnews.lk/2018/07/12/13106/", "cover_image": "https://www.itnnews.lk/wp-content/uploads/2018/07/kusal-mendis.png", "date_published": "2018-07-12T11:51:29+05:30", "content": "සංචාරක දකුණු අප්‍රිකාව සමග පැවැත්වෙන පළමු ටෙස්ට් ක්‍රිකට් තරගය ශ්‍රී ලංකා නිත්‍ය ටෙස්ට් නායක දිනේෂ් චන්දිමාල් ට අහිමිවීම කණ්ඩායමට විශාල ගැටලුවක් නොවන බව ක්‍රීඩක රොෂේන් සිල්වා පවසනවා. ගාල්ල ජාත්‍යන්තර ක්‍රිකට් ක්‍රිඩාංගනයේ පැවැත්වෙන මෙම තරගයේ කාසියේ වාසිය දිනා පළමුව පන්දුවට පහර දීමට ශ්‍රී ලංකාව තීරණය කළා. තරගයේ ශ්‍රී ලංකා කණ්ඩායමට නායකත්වය ලබා දෙන්නේ සුරංග ලක්මාල්. බටහිර ඉන්දීය කොදෙව් කණ්ඩායම සමග පැවති දෙවන ටෙස්ට් ක්‍රිකට් තරගයේදී ක්‍රීඩාවේ ජීව ගුණයට හානි කළ බවට දිනේෂ් චන්දිමාල්, චන්දික හතුරුසිංහ හා අසංක ගුරුසිංහට චෝදනා එල්ල වුණා. ඒ පිළිබද පැවති පරීක්ෂණයෙන් ඊයේ (11) දිනයේ ජාත්‍යන්තර ක්‍රිකට් කවුන්සිලය ඔවුන් තිදෙනාට ටෙස්ට් තරග දෙකක තහනමක් පනවනු ලැබුවා. ඒ හේතුවෙනුයි චන්දිමාල්ට මෙම තරගය අහිමි වන්නේ."},
{"title": "නිසි ලෙස අක්ෂි පරීක්ෂාව සිදු කර  ග්ලුකොමා රෝගයෙන් බේරෙමු", "url": "https://www.itnnews.lk/2025/03/06/669809/", "cover_image": "https://www.itnnews.lk/wp-content/uploads/2025/03/asata-asa-860x615.jpg", "date_published": "2025-03-06T11:29:53+05:30", "content": "තමන්ට ග්ලූකෝමා රෝගී තත්ත්වය වැළඳී ඇත්දැයි ශ්‍රී ලංකාව ඇතුළු සංවර්ධනය වෙමින් පවතින රටවල ජනතාවගෙන් සියයට 90ක්ම හඳුනාගෙන නොමැති බව විශේෂඥ වෛද්‍යවරුන්ගේ සංගමයේ ග්ලූකෝමා අනුකමිටුවේ සභාපති අක්‍ෂි ශල්‍ය විශේෂඥ වෛද්‍ය දිල්රුවනි ආරියසිංහ මහත්මිය පවසනවා. ඇය කියා සිටියේ පුද්ගලයින් 100 දෙනෙකු ගත් කළ ඉන් 3යි දශම දෙකකට ග්ලූකෝමා වැළඳීමේ අවදානමක් පවතින බවයි. ග්ලූකෝමායනු ඇහේ පීඩනය වැඩි වීම නිසා ඇහේ ස්නායුවල තෙරපීමක් ඇති වී පෙනීම ක්‍රම ක්‍රමයෙන් අඩු වී යාමකි. එනම් ඇහේ ස්නායුවලට සිදුවන බලපෑම් නිසා ස්නායු විනාශ වීම නිසා ඇති වන තත්ත්වයකි. එහි අවසාන ප්‍රතිඵලය අන්ධභාවයට පත් වීමයි. අවුරුදු 40ට වැඩි පිරිස් වසරකට වරක්වත් අක්ෂි ශල්‍ය විශේෂඥ වෛද්‍යවරයකු හමුවී ග්ලෝකෝමාව සඳහා  සිදු කර ගත යුතු බවයි අක්‍ෂි ශල්‍ය විශේෂඥවරිය පෙන්වා දෙන්නේ. ඇස් පරීක්ෂාව අක්ෂි ඒකකයක් ඇති ඕනෑම රජයේ රෝහලකින් හෝ ඕනෑම ශික්ෂණ හෝ මහ රෝහලකින් හෝ ඇතැම් මූලික රෝහල්වලින් නොමිලේ  ඔබට  කර ගත හැකියි."},
{"title": "ජපානයේ හෙද සත්කාර ක්ෂේත්‍රයේ රැකියා අවස්ථා රැසක්", "url": "https://www.itnnews.lk/2025/03/01/668576/", "cover_image": "https://www.itnnews.lk/wp-content/uploads/2025/03/japan-860x615.png", "date_published": "2025-03-01T13:33:06+05:30", "content": "විශේෂ නිපුණතා සහිත ශ්‍රමික වැඩසටහන යටතේ (SSW) ජපානයේ හෙද සත්කාර ක්ෂේත්‍රයේ රැකියා අවස්ථා රැසක් ශ්‍රි ලාංකිකයින්ට ලැබී ඇති අතර එම රැකියා සඳහා අවශ්‍ය සුදුසුකම් සපුරන ලද ශ්‍රමිකයින්ට අයදුම් කිරීමට අවස්ථාව පවතින බව ශ්‍රි ලංකා විදේශ සේවා නියුක්ති කාර්යාංශය ජපානයේ රැකියා අපේක්ෂිතයින්ට දැනුම් දෙනවා. කාර්යාංශය හා ජපානයේ IM Japan ආයතනය අතර ඇති කරගත් අවබෝධතා ගිවිසුම අනුව වයස අවුරුදු 18-35 අතර, තරුණ තරුණියන්ට මෙම රැකියා අවස්ථා නොමිලයේ හිමිවෙනවා. වසර 5ක කාලයක් සඳහා මෙම රැකියා අවස්ථාවන් හිමිවන අතර, අවම වැටුප ලෙස රු.400,000.00 කට අධික මුදලක් උපයාගත හැකියි. ජපන් ජාතිකයින්ට හිමිවන සියළු වරප්‍රසාද මෙම රැකියාලාභීන්ටද හිමිවීම මෙම රැකියා කාණ්ඩයේ ඇති විශේෂත්වයක්. මෙම රැකියා සඳහා අයදුම් කිරීමේදී ජපන් භාෂා දැනුම අනිවාර්ය වන අතර, JFT හෝ JLPT N4 මට්ටම හා කුසලතා පරීක්ෂණය සමත් කාන්තා හා පිරිමි දෙපාර්ශවයටම මේ සඳහා අයදුම් කළ හැකිවෙනවා. අයදුම් කිරීම සඳහා උසස් පෙළ විභාගයට පෙනීසිටීම අනිවාර්ය වන අතර, ශරීරයේ Tattoo නොතිබීමද අනිවාර්ය අවශ්‍යතාවයක්. රැකියා අපේක්ෂිත ඉහත සුදුසුකම් සපුරන ලද තරුණ තරුණියන්ට කාර්යාංශ වෙබ් අඩවියේ ඇති වෙබ් ද්වාරය ඔස්සේ ලියාපදිංචි වීමට අවස්ථාව සලසා තිබෙනවා. මෙම රැකියා වැඩසටහන යටතේ ජපානයේ හෙද සත්කාර සේවා අංශයේ රැකියා අවස්ථා හිමිවී 2025.03.02 දින ජපානය බලායාමට නියමිත රැකියාලාභීන් පිරිසක් සඳහා ගුවන්ටිකට්පත් ලබාදීම ඊයේ (2025.02.28) කාර්යාංශයේදී සිදුකළා. එම අවස්ථාවට IM Japan ආයතනයේ සාමාන්‍යාධිකාරී තමුරා මහතා, කාර්යාංශයේ අතිරේක සාමාන්‍යාධිකාරී (ජාත්‍යන්තර කටයුතු) සෙනරත් යාපා මහතා, ජ්‍යෙෂ්ඨ කළමනාකරු (බඳවාගැනීම්) සුසිල් කුමාරපේලි මහතා ඇතුළු පිරිසක් එක්ව සිටියා."},
{"title": "යොවුන් තුන්කොන් එක් දින ක්‍රිකට් ශූරතාව ශ්‍රී ලංකාවට", "url": "https://www.itnnews.lk/2019/12/22/204898/", "cover_image": "https://www.itnnews.lk/wp-content/uploads/2019/12/19.png", "date_published": "2019-12-22T18:24:30+05:30", "content": "බටහිර ඉන්දීය කොදෙව් දේශයේ පැවති යොවුන් තුන්කොන් ක්‍රිකට් තරගාවලියේ ශුරතාව දිනා ගැනීමට ශ්‍රී ලංකා යොවුන් කණ්ඩායම සමත්වුණා. ඒ අවසන් මහා තරගයේදී එංගලන් යොවුන් කණ්ඩායම ලකුණු 77 කින් පරාජයට පත් කරමින්. තරගයේ පළමුවෙන් පන්දුවට පහර දුන් ශ්‍රී ලංකා කණ්ඩායම  කඩුළු 09 ක් දැවී ලකුණු  265ක් රැස් කළා. නවෝද් පරණවිතාන ලකුණු 108 යි. පිළිතුරු ඉනිම ක්‍රීඩා කළ එංගලන්ත යොවුන් කණ්ඩායමට පන්දුවාර 43 යි එක් පන්දුවක් අවසානයේ සියලු දෙනා දැවී ලබා ගත හැකි වූයේ ලකුණු 188 ක් පමණයි. මේ අතර සංචාරක ශ්‍රී ලංකා කණ්ඩායම සහ පාකිස්තාන කණ්ඩායම අතර පැවැත්වෙන දෙවන ටෙස්ට් ක්‍රිකට් තරගයේ හතරවන දිනය අදයි.  දෙවන ඉනිම ක්‍රිඩා කරන ශ්‍රී ලංකා කණ්ඩායම අද දිනයට තරගය නතර කරන විට කඩුලු 7ක් දැවි ලකුණු 212ක් ලබා සිටියා. කරච්චිහිදී පැවැත්වෙන තරගයේ කාසියේ වාසිය දිනා පළමුවෙන් පන්දුවට පහරදුන් පාකිස්තාන කණ්ඩායමට  සියලු දෙනා දැවි ලබා ගත හැකි වුයේ ලකුණු 191ක් පමණයි . ශ්‍රී ලංකා කණ්ඩායම පළමු ඉනිමට සියලු දෙනා දැවි ලකුණු 271ක් රැස් කළා. දෙවන ඉනිම ක්‍රිඩා කළ පාකිස්තාන කණ්ඩායම කඩුලු 03ක් දැවි ලකුණු 555ක් ලබා සිටියදී ඉනිම අත්හිටුවීමට තීරණය කළා.  පළමු කඩුල්ල වෙනුවෙන් අබිඩ් අලී සහ ශාන් මසූඩ් ලකුණු 278ක වාර්තාගත සබදතාවක් ගොඩ නැගුවා. අබිඩ් අලී ලකුණු 174 යි. ඊට හයේ පහරක් සහ හතරේ පහර 21ක් ඇතුලත්. නායක අසර් අලී ලකුණු 118ක් ලබා ගත්තා."},
{"title": "උතුරු පළාතටත් අනුරාධපුර දිස්ත්‍රික්කයටත් වැසි වාර කිහිපයක්", "url": "https://www.itnnews.lk/2025/03/01/668542/", "cover_image": "https://www.itnnews.lk/wp-content/uploads/2025/03/wahi-860x615.jpg", "date_published": "2025-03-01T05:39:56+05:30", "content": "නැගෙනහිර, දකුණු සහ ඌව පළාත්වලත් මාතලේ, නුවරඑළිය සහ පොළොන්නරුව දිස්ත්‍රික්කවලත් විටින් විට වැසි හෝ ගිගුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව පවසනවා. උතුරු පළාතේත් අනුරාධපුර දිස්ත්‍රික්කයේත් වැසි වාර කිහිපයක් ඇති විය හැකියි. සෙසු ප්‍රදේශවල සවස් කාලයේදී හෝ රාත්‍රී කාලයේදී තැනින් තැන වැසි හෝ ගිගුරුම් සහිත වැසි ඇතිවේ. ඌව පළාතෙත් මඩකලපුව, අම්පාර, මාතලේ, නුවරඑළිය සහ පොළොන්නරුව දිස්ත්‍රික්කවලත් ඇතැම් ස්ථාන වලට මි.මි. 75 ක පමණ තරමක තද වැසි ඇතිවිය හැක. උතුරු-මැද, නැගෙනහිර සහ වයඹ පළාත්වලත් මාතලේ, නුවරඑළිය සහ හම්බන්තොට දිස්ත්‍රික්කවලත් විටින් විට හමන පැ.කි.මී. (30-40) ක පමණ තරමක තද සුළං ඇතිවිය හැක. \nගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙස ජනතාවගෙන් කාරුණිකව ඉල්ලා සිටිනු ලැබේ."},
{"title": "උ/මැද පොලිස් මලල ක්‍රීඩා උළෙලේ ශූරතාව අනුරාධපුර එක කොට්ඨාසයට", "url": "https://www.itnnews.lk/2018/06/23/7537/", "cover_image": "https://www.itnnews.lk/wp-content/uploads/2018/06/anuradapura-sport.png", "date_published": "2018-06-23T14:22:00+05:30", "content": "අන්තර් පළාත් පොලිස් මලල ක්‍රීඩා උළෙලේ උතුරු මැද පළාත් තරගාවලියේ ශූරතාව අනුරාධපුර එක කොට්ඨාසය දිනාගත්තා. උතුරු මැද පළාත් පොලිස් නිලධාරීන්ගේ කායික හා මානසික ඒකාග්‍රතාව වර්ධනය කිරීමේ අරමුණෙන් පොලිස්පති පූජිත් ජයසුන්දර මහතාගේ සංකල්පයකට අනුවයි ක්‍රීඩා උළෙල සංවිධාන කෙරුණේ. ක්‍රීඩා උළෙල සදහා උතුරුමැද පළාත නියෝජනය කරමින් පොලිස් ක්‍රීඩක ක්‍රීඩිකාවන් 278 දෙනෙකු සහභාගි වුණා. ජවන හා පිටිය තරග 20 ක් තරගාවලියට ඇතුළත් වූ අතර එහි ශූරතාව දිනාගත්තේ අනුරාධපුර එක කොට්ඨාසයයි. අනු ශුරතාව තඹුත්තේගම කොට්ඨාසයට හිමිවුණා. උතුරු මැද හා වයඹ පළාත් භාර නියෝජ්‍ය පොලිස්පති ජගත් අබේසිරි ගුණවර්ධන මහතාගේ ප්‍රධානත්වයෙනුයි අනුරාධපුර මහජන ක්‍රීඩාංගනයේදී සමාප්ති උළෙල පැවැත්වුණේ."},
{"title": "ගාසා සටන් විරාමය දීර්ඝ කිරීමට ඊශ්‍රායලයේ එකඟත්වය", "url": "https://www.itnnews.lk/2025/03/02/668768/", "cover_image": "https://www.itnnews.lk/wp-content/uploads/2025/03/gaza-860x615.jpg", "date_published": "2025-03-02T10:11:38+05:30", "content": "ඊශ්‍රායලය හා හමාස් සංවිධානය අතර එළඹි සටන් විරාමයේ පළමු අදියර ඊයේ (01)  දිනයෙන් අවසන් වුණා. එහි දෙවන අදියර ක්‍රියාත්මක කිරීම සම්බන්ධයෙන් මේ වනවිට දෙපාර්ශ්වය අතර සාකච්ඡා පැවැත්වෙනවා. ඉදිරි සති හයක කාලය සදහා සටන් විරාමය තාවකාලිකව දීර්ඝ කිරීමට ඊශ්‍රායල රජයේ අනුමැතිය හිමිවී ඇති බවයි විදෙස් මාධ්‍ය සදහන් කරන්නේ. ඉදිරි සති හයක කාලය තුළදී මුස්ලිම් හා යුදෙව් ජාතිකයින්ගේ ආගමික වැඩසටහන් යෙදී ඇති බැවින් එම කාලය තුළදී මෙම සටන් විරාමය ක්‍රියාත්මක කිරීමට දෙපාර්ශවයේ අවදානය යොමුව තිබෙනවා."},
{"title": "ප්‍රදේශ රැසකට සවස් කාලයේ වැසි", "url": "https://www.itnnews.lk/2025/03/02/668742/", "cover_image": "https://www.itnnews.lk/wp-content/uploads/2025/03/wassak-860x615.jpg", "date_published": "2025-03-02T06:00:54+05:30", "content": "නැගෙනහිර, දකුණු සහ ඌව පළාත්වලත් මාතලේ, නුවරඑළිය සහ පොළොන්නරුව දිස්ත්‍රික්කවලත් විටින් විට වැසි හෝ ගිගුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව පවසනවා. උතුරු පළාතේත්  අනුරාධපුර දිස්ත්‍රික්කයේත් වැසි වාර කිහිපයක් ඇති විය හැකියි. සෙසු ප්‍රදේශවල සවස් කාලයේදී හෝ රාත්‍රී කාලයේදී තැනින් තැන වැසි හෝ ගිගුරුම් සහිත වැසි ඇතිවේ. බස්නාහිර, සබරගමුව, දකුණු සහ ඌව පළාත්වලත් මාතලේ සහ නුවරඑළිය දිස්ත්‍රික්කයේ ඇතැම් ස්ථාන වලට මි.මි. 75 ට වැඩි තරමක තද වැසි ඇතිවිය හැක. ගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙස ජනතාවගෙන් කාරුණිකව ඉල්ලා සිටිනු ලැබේ."},
{"title": "කිසිදු ඉන්ධන හිඟයක් නැහැ –  ඛනිජ තෙල් සභාපති කියයි", "url": "https://www.itnnews.lk/2025/03/01/668541/", "cover_image": "https://www.itnnews.lk/wp-content/uploads/2025/03/abibawa-860x615.jpg", "date_published": "2025-03-01T06:20:43+05:30", "content": "කිසිදු ඉන්ධන හිඟයක් ඇති නොවන බැවින් කලබල නොවන ලෙස ලංකා ඛනිජ තෙල් සංස්ථාවේ සභාපති ආනන්ද රාජකරුණා මහතා පාරිභෝගිකයින්ට දැනුම් දෙනවා. ඔහු පැවසුවේ ඉන්ධන පිරවුම්හල් විසින් ඉන්ධන ඇනවුම් නතර නොකරන බව සහ මෙතෙක් සංස්ථාව වෙත දැනුම්දී නොමැති බවයි. අවශ්‍ය ලෙස ඉන්ධන තොග සංස්ථාව සතුව පවතින බව සභාපතිවරයා ප්‍රකාශ කරන අතර, අද දිනයට අවශ්‍ය ඉන්ධන ඇනවුම් ලැබී තිබූ බවයි ඔහු පවසන්නේ."},
{"title": "කැළණිය විහාරාධිපති හිමියන්ට එල්ලවී තිබෙන දේපළ චෝදනාවලින් නිදහස් විය යුතුයි – අගමැතිගෙන් ප්‍රකාශයක්", "url": "https://www.itnnews.lk/2019/09/02/170334/", "cover_image": "https://www.itnnews.lk/wp-content/uploads/2019/09/ranil-1.jpg", "date_published": "2019-09-03T10:27:47+05:30", "content": "කැළණිය රජමහා විහාරාධිපති නාහිමියන්ට එල්ල වී තිබෙන දේපල චෝදනාවලින් නිදොස්වන තුරු දායක සභාවේ සභාපති ධුරයෙන් ඉවත්ව සිටීමට අග්‍රාමාත්‍ය රනිල් වික්‍රමසිංහ මහතා තීරණය කර තිබෙනවා. ඒ අනුව කැළණිය රජමහා විහාරයේ දායක සභාවේ සභාපති ධුරයෙන් අග්‍රාමාත්‍යවරයා ඉවත් කළ බවට පල වූ වාර්ථා අසත්‍ය වේ. විහාරාධිපති හිමියන්ට එල්ල වී ඇති චෝදනාවල වගකීම සම්බන්ධයෙන් දායක සභාවේ සභාපති ලෙස අග්‍රාමාත්‍යවරයාට බැදීමක් ඇති කර ගත නොහැකි බැවින් සභාපති ධුරයෙන් ඉවත්ව සිටීමට කටයුතු කර තිබෙනවා. කැළණිය රජමහා විහාරස්ථ සභාපතිධුරයෙන් අග්‍රාමාත්‍යවරයා ඉවත් කළ බවට පල වූ වාර්තා සහ සමාජජාලා පුවත් සම්බන්ධයෙන් පැහැදිලි කරන එක්සත් ජාතික පක්ෂය සඳහන් කළේ විහාරාධිපති හිමියන්ට එල්ල වී තිබෙන චෝදනා සියල්ලෙන්ම නිදොස් වීම අත්‍යාවශ්‍ය කරුණක් බව දායක සභාවේ සභාපතිවරයා ලෙස අග්‍රාමාත්‍යවරයා පෙන්වා දී තිබෙන බවයි.  තවද ඊයේ පැවති දායක සභා රැස්වීමට අග්‍රාමාත්‍ය රනිල් වික්‍රමසිංහ මහතා සහභාගී නොවූ අතර සුළු පිරිසක් විසින් ගන්නා ලද තීරණය සම්බන්ධයෙන් කිසිඳු දැනුවත් වීමක් නොමැති බවද එක්සත් ජාතික පක්ෂය සඳහන් කරනවා."},
{"title": "ඇඳිරිනීතිය ඉවත් කෙරුණු ප්‍රදේශවල හෙට සිට තැපැල් කටයුතු ඇරඹේ", "url": "https://www.itnnews.lk/2020/04/20/241295/", "cover_image": "https://www.itnnews.lk/wp-content/uploads/2020/04/post1.jpg", "date_published": "2020-04-21T09:45:01+05:30", "content": "ඇඳිරිනීතිය ඉවත් කෙරුණු ප්‍රදේශවල හෙට සිට තැපැල් කටයුතු ආරම්භ කරන බව තැපැල් දෙපාර්තමේන්තුව පවසනවා. ලිපි හා පාර්සල් කවුළු වෙත භාර දීමේදී හා මහජන සේවා ඉටුකර ගැනීමට තැපැල් සහ උප තැපැල් කාර්යාල වෙත පැමිණීමේදී සෞඛය අංශ ලබා දී ඇති උපදෙස් නිසි පරිදි පිළිපදින ලෙසයි තැපැල් දෙපාර්තමේන්තුව මෙහිදී ජනතාවගෙන් ඉල්ලා සිටින්නේ."},
{"title": "සළුසල යන නාමය ලෝකයට ගෙන යාමට වැඩපිළිවෙලක්", "url": "https://www.itnnews.lk/2020/09/11/281830/", "cover_image": "https://www.itnnews.lk/wp-content/uploads/2020/09/dayasiri-2.jpg", "date_published": "2020-09-11T11:20:19+05:30", "content": "සළුසල යන නාමය ලෝකයට ගෙන යාමට වැඩපිළිවෙලක් ආරම්භ කරන බව පේෂකර්ම රාජ්‍ය අමාත්‍ය දයාසිරි ජයසේකර මහතා පවසයි. ඇමතිවරයා මේ බව සඳහන් කළේ, සළුසල ආයතනය නිරික්ෂණය කිරිමෙන් අනතුරුව මාධ්‍යයට අදහස් දක්වමිනි. එසේම, දේශීය නිමි ඇඳුම් ප්‍රදර්ශනය කර රටේ ප්‍රදර්ශනාත්මක වෙළඳ මධ්‍යස්ථානයක් ලෙස සළුසල ආයතනය ශක්තිමත් කිරිමේ වැඩපිළිවෙලක් ද ආරම්භ කර ඇති බව ද ඇමති දයාසිරි ජයසේකර මහතා කීය. සළුසල ආයතනය විනාශය පිළිබඳව කණගාටුව පළ කල ඇමතිවරයා,සියලු දෙනාටම අවශ්‍ය වී ඇත්තේ මෙම ආයතනය වසා දමා ,ඈවර කර ඉන් සේවකයන්ට වැටුප් ගෙවා ලාභ නොලබන ආයතනයක් සේ සලකා විකුණා දැමිම බවයි. එසේ වුව ද වර්තමාන ජනාධිපති ගෝඨාභය රාජපක්ෂ මහතාගේ සංකල්පය අනුව දේශීය නිෂ්පාදන වැඩිදියුණු කර රටේ විශාල වශයෙන් ඇති ඇඟලුම් නිෂ්පාදන හා නිල ඇඳුම් නිෂ්පාදන,හමුදාවේ හා ත්‍රිවිධ හමුදාවේ නිල ඇඳුම් අවශ්‍යතාවයන්, රෝහල් වල ඇඳුම්වල අවශ්‍යතාවයන්,ලංකාවේ හෝටල් ක්ෂේත්‍රයට අවශ්‍ය සියලු නිමි ඇඳුම් නිෂ්පාදනය කිරිම සළුසල හරහා බලාපොරොත්තු වන බව කීය. එසේම ලෝකයේ අනෙක් රටවල සළුසල නමින් නව මධ්‍යස්ථාන ගණනාවක් ස්ථාපිත කිරිමටත්,මෙම ආයතනය සතු විශාල දේපළ නැවත විගණනය කොට අපේ ජාතික සම්පත් සුරකිමින් ඉදිරියට යාමටත්,මෙම ආයතනය නැවත ගොඩනැගිමට ද බලාපොරොත්තු වන බවයි. එසේම ,මේ දිනවල බතික් ක්ෂේත්‍රය සම්බන්ධයෙන් වැඩි අවධානයක් යොමු වී ඇති හෙයින්,සළුසල මැදිහත් වී ඊට අවශ්‍ය ඩයි වර්ග,නුල් වර්ග, යනාදි බතික් නිෂ්පාදනය සම්බන්ධයෙන් අවශ්‍ය අමුද්‍රව්‍යය රාජ්‍ය ආයතනයක් මගින් බෙදා හැරීමේ මුලස්ථානයක් බවට පත් කරන බව ද ඇමතිවරයා වැඩිදුරටත් සඳහන් කළේය. එසේම ත්‍රිවිධ හමුදාව,පොලිසිය,සිවිල් ආරක්ෂක බලකායට අවශ්‍ය නිමි ඇඳුම් හා රෙදි පිළි වර්ග සම්බන්ධයෙන් එහි නිලධාරින් හා දේශිය නිෂ්පාදකයින් ද ඇමතිවරයා හමුවී සාකච්ඡාවක් ද සිදුවිණි."},
{"title": "ඉන්දීය ධීවර යාත්‍රාවක් යාපනය මුහුදු වෙරළට ගසාගෙන එයි", "url": "https://www.itnnews.lk/2020/11/10/297318/", "cover_image": "https://www.itnnews.lk/wp-content/uploads/2020/11/gfdsaaaaa.png", "date_published": "2020-11-10T15:50:27+05:30", "content": "ඉන්දීය ධීවර යාත්‍රාවක් අනතුරට ලක්වී යාපනය මුහුදු වෙරළට ගසාවිත් තිබෙනවා. එහි සිටි ධීවරයින් හතර දෙනෙකු සිය භාරයට ගත් බවයි නාවික හමුදාව පවසන්නේ. මුහුදේ මසුන් අල්ලමින් සිටියදී යාත්‍රාවේ ඇතිවූ කාර්මික දෝෂයක් හේතුවෙන් එය ධාවනය කරගත නොහැකිව අනතුරට ලක්වූ  බවයි මෙම ඉන්දීය ධීවරයන් පවසා ඇත්තේ.  යාත්‍රාව මුහුදේ අතරමංව යාපනය මාමුනෙයි මුහුදු වෙරළට පාවී ඒමේන් පසුවයි නාවික හමුදාව එය සිය භාරයට ගෙන ඇත්තේ. කෙසේ වෙතත් අදාළ ඉන්දීය ධීවරයන්ගේ ප්‍රකාශයන්හි සත්‍යතාව සොයා බැලීමට උතුරු නාවික විධානය පරීක්ෂණයක් ආරම්භ කර තිබෙනවා. එම ධීවරයින් නිරෝධායනය සදහා යොමු කිරීමට පොලිසියට භාර කෙරුණා."},
{"title": "ඇමති ගම්මන්පිලට එරෙහි විශ්වාසභංගය වැඩි ඡන්ද 91කින් පරාජය වෙයි", "url": "https://www.itnnews.lk/2021/07/20/350674/", "cover_image": "https://www.itnnews.lk/wp-content/uploads/2021/07/gammanpila-2.jpg", "date_published": "2021-07-21T11:50:18+05:30", "content": "අමාත්‍ය උදය ගම්මන්පිල මහතාට එරෙහි විශ්වාසභංගය වැඩි ඡන්ද 91කින් පරාජයට පත්කළා. විශ්වාසභංගය විරුද්ධව ඡන්ද 152 ලැබුණු අතර විශ්වාසභංගය පක්ෂව ලැබුණේ ඡන්ද 61ක් පමණයි. මේ අනුව වැඩි ඡන්ද 91කින් විශ්වාසභංගය පරාජයට පත්කිරීමට හැකිවුණා. අමාත්‍ය උදය ගම්මන්පිල මහතාට එරෙහි විශ්වාසභංගය ගෙන එනු ලැබුවේ සමගි ජනබලවේගයයි. එහි නායක සහ විපක්ෂ නායක සජිත් ප්‍රේමදාස මහතා ඇතුළු මන්ත්‍රිවරුන් 43 දෙනෙකු ඊට අත්සන් තබා තිබුණා. මෙම විශ්වාසභංගය එන එනු ලැබුවේ ඉන්ධන මිල ඉහළ දැමීමට විරෝධය පළකරමිනුයි. අමාත්‍ය උදය ගම්මන්පිළ මහතාට එරෙහිව සමගි ජන බලවේගයේ මන්ත්‍රීවරුන් අත්සන් කළ   මෙම විශ්වාසභංග යෝජනාව කතානායක මහින්ද යාපා අබේවර්ධන මහතාට භාර දුන්නේ පසුගිය මස 22 වනදායි.  කරුණු 10 ක් පදනම් කරගනිමිනුයි එය ඉදිරිපත් කර තිබුණේ. මෙම විශ්වාසභංග යෝජනාව සමස්ත අමාත්‍ය මණ්ඩලයට ගෙන ආ යුතු බවට වූ සංශෝධනයක් පාර්ලිමේන්තු මන්ත්‍රි රනිල් වික්‍රමසිංහ මහතා ඉදිරිපත් කර තිබුනද එය පාර්ලිමේන්තු සම්ප්‍රදායට පටහැනි බැවින් ඉවත් කෙරුණා."},
{"title": "විශ්වවිද්‍යාලවල පවතින නිදහස ඇතැම් පක්ෂ පෝෂණය කිරීම සඳහා අවභාවිත කරනවා", "url": "https://www.itnnews.lk/2021/07/29/352619/", "cover_image": "https://www.itnnews.lk/wp-content/uploads/2021/07/arundika.jpg", "date_published": "2021-07-29T12:29:35+05:30", "content": "විශ්වවිද්‍යාලවල පවතින නිදහස ඇතැම් දේශපාලනඥයින් තමන්ගේ පක්ෂ පෝෂණය කිරීම සඳහා අවභාවිත කරන බව රාජ්‍ය අමාත්‍ය අරුන්දික ප්‍රනාන්දු මහතා පවසනවා. කොතලාවල ආරක්ෂක විශ්වවිද්‍යාලය තුලදී එලෙස සිසුන් තමන්ගේ දේශපාලන කටයුතු සදහා යොදා ගැනීමට නොහැකි වන නිසා ඇතැම් දේශපාලනඥයින් මෙම විශ්වවිද්‍යාලයට එරෙහිව මත පළ කරන බවයි ස්වාධීන රූපවාහිනී තුලාව දේශපාලන සංවාදයට එක්වෙමින් ඒ මහතා කියා සිටියේ. පවතින කොරෝනා වසංගත තත්ත්වය හමුවේ විපක්ෂය බලයේ සිටියා නම් ගෙන යන ආර්ථික වැඩපිළිවෙළ කුමක්දැයි රාජ්‍ය අමාත්‍ය අරුන්දික ප්‍රනාන්දු මහතා සමගි ජනබලවේගයේ පාර්ලිමේන්තු මන්ත්‍රී ඉරාන් වික්‍රමරත්න මහතාගෙන් ප්‍රශ්න කර සිටියා. [ot-video type=”youtube” url=”https://youtu.be/jd0phyZevv4″]"},
{"title": "උද්ධමනය පහළට", "url": "https://www.itnnews.lk/2025/02/21/666676/", "cover_image": "https://www.itnnews.lk/wp-content/uploads/2025/02/6-17-860x615.jpg", "date_published": "2025-02-21T15:57:11+05:30", "content": "ජනලේඛන සහ සංඛ්‍යාලේඛන දෙපාර්තමේන්තුව අද (21 දින 2025 ජනවාරි මාසය සඳහා කොළඹ පාරිභෝගික මිල දර්ශකය (කො.පා.මි.ද.) සහ කොළඹ නාගරික ප්‍රජාවගේ පාරිභෝගික උද්ධමන අනුපාතය ප්‍රකාශයට පත් කර තිබෙනවා ඒ අනුව 2024 දෙසැම්බර් මාසයේ දී -2.0% ක් ලෙස වාර්තා වූ මෙරට උද්ධමනය 2025 ජනවාරි මාසය සඳහා -4.0% ක් දක්වා අඩු වී තිබෙන බව සඳහන් . 2024 දෙසැම්බර් මාසයේ දී -1.0% ක් ලෙස වාර්තා වූ ආහාර කාණ්ඩයේ ලක්‍ෂ්‍යමය උද්ධමනය 2025 ජනවාරි මාසයේ දී -2.5% ක් දක්වා අඩු වී තිබෙනවා . එමෙන්ම, 2024 දෙසැම්බර් මාසයේ දී -2.9% ක් වූ ආහාර නොවන කාණ්ඩයේ ලක්‍ෂ්‍යමය උද්ධමනය 2025 ජනවාරි මාසයේ දී -5.2% ක් දක්වා අඩු වී ඇති බවයි වාර්තාවල සඳහන් වන්නේ ."},
{"title": "දේශීය බඩඉරිඟු කිලෝවකට රු.40ක සහතික මිලක්", "url": "https://www.itnnews.lk/2018/08/21/23475/", "cover_image": "https://www.itnnews.lk/wp-content/uploads/2018/08/badairigu.png", "date_published": "2018-08-21T10:20:15+05:30", "content": "දේශීය බඩඉරිඟු ගොවීන් විසින් වගා කරනු ලබන බඩඉරිඟු ඉහළ මිලකට මිල දී ගැනීම මඟින් බඩඉරිඟු ගොවීන් එම වගාව සඳහා තවදුරටත් උනන්දු කරවීමට පියවර ගැනීම කෘෂිකර්ම අමාත්‍යාංශයේ පමණක් නොව සමස්ත රජයේම වගකීමක් බව අමාත්‍ය මහින්ද අමරවීර මහතා පවසයි. දේශීය බඩඉරිඟු ගොවීන් ආරක්ෂා කර ගැනීමේ අරමුණින් බඩඉරිඟු සඳහා සහතික මිලක් ලබා දීම සම්බන්ධයෙන් වන සාකච්ඡාවක් ඊයේ (20) කෘෂිකර්ම අමාත්‍යාංශයේ දී පැවැත්විණි. මේ වනවිට අප රටට වාර්ෂිකව බඩඉරිඟු අවශ්‍යතාවය සම්පුර්ණ කර ගැනීම සඳහා විදේශ රටවලින් බඩඉරිඟු ආනයනය කිරීම සඳහා වාර්ෂික වැය කෙරෙන මුදල රු. මි. 6500 ඉක්මවයි. ශ්‍රී ලංකාවේ කුකුළුමස් විදේශ රටවලට අපනයනය කිරීම මේ වනවිට ඉතාමත් සාර්ථකව කෙරේ. එමෙන්ම ගවපාලනය ද ඉහළ ගොස් ඇත. එමනිසා එම සතුන්ට අවශ්‍ය සත්වාහාර සඳහා වැඩිපුර යොදා ගන්නේ බඩඉරිඟුය. එම කරුණු සැලකිල්ලට ගනිමින් දේශීය බඩඉරිඟු ගොවියා දිරිමත් කිරීම සඳහාත්, දේශීය බඩඉරිඟු වගාව ඉහළ නැංවීම සඳහාත් බඩඉරිඟු සඳහා සහතික මිලක් ලබා දීමට කෘෂිකර්ම අමාත්‍යාංශය තීරණය කර තිබේ. ඒ අනුව දේශීය බඩඉරිඟු කිලෝවක් සඳහා රු. 40ක සහතික මිලක් නියම කිරීමට යෝජනා ඉදිරිපත් ව ඇත. එසේ වුවත් මේ සම්බන්ධයෙන් අදාල පාර්ශව සමඟ සාකච්ඡා කර සහතික මිල සම්බන්ධයෙන් අවසාන නිගමනය තමන්ට ලබා දෙන්නැයි අමාත්‍යවරයා අමාත්‍යාංශයේ නිලධාරින්ට උපදෙස් දුන්නේය. එමෙන්ම එම සහතික මිල රු. 40-50ත් අතර ප්‍රමාණයක වියයුතු යැයි තමන්ගේ අදහස බව ද අමාත්‍යවරයා වැඩිදුරටත් කීය. බඩඉරිඟු සඳහා සහතික මිලක් ලබා දීම සම්බන්ධයෙන් අදාල යෝජනාව ඉදිරි සතියේ දී අමාත්‍ය මණ්ඩලයට ඉදිරිපත් කිරීමට කටයුතු කරන බව ද අමාත්‍යවරයා සඳහන් කළේ ය. මෙම සාකච්ඡාවට කෘෂිකර්ම දෙපාර්තමේන්තුව, කෘෂිකර්ම හා සත්ව නිෂ්පාදන දෙපාර්තමේන්තුව, පශ්චාත් අස්වනු තාක්ෂණ ආයතනය, ජාතික ආහාර ප්‍රවර්ධන මණ්ඩලය, ශ්‍රී ලංකා කෘෂිකර්ම පර්යේෂණ සභාව, හෙක්ටර් කොබ්බෑකඩුව ගොවිකටයුතු පර්යේෂණ ආයතනය ඇතුළු ආයතන ගණනාවක නිලධාරිහු සහභාගි වී සිටියහ."},
{"title": "කටුනායක ඉදි කෙරුණු නව පී.සී.ආර් පරීක්ෂණාගාරය සංචාරක ඇමතිගේ නිරීක්ෂණයට", "url": "https://www.itnnews.lk/2021/09/14/362476/", "cover_image": "https://www.itnnews.lk/wp-content/uploads/2021/09/prasanna-2.jpg", "date_published": "2021-09-14T16:14:57+05:30", "content": "සංචාරක ව්‍යාපාරය නගාසිටුවීම සඳහා ගෙන යන වැඩපිළිවෙළ යටතේ කටුනායක ගුවන්තොටුපළ ආශ්‍රිතව පිහිටුවන ලබන නවීන පී.සී.ආර් පරීක්ෂණාගාරය එළඹෙන 20 \nවැනිදා විවෘත කෙරේ. පැයකට පී.සී.ආර් පරීක්ෂණ 500 බැගින් දිනකට පී.සී.ආර් පරීක්ෂණ 7000ක් මෙම පරීක්ෂණගාරය තුළ සිදුකිරීමට නියමිතයි. එම පරීක්ෂණාගාරය නිරීක්ෂණය කිරීම සඳහා අද(14) පෙරවරුවේ සංචාරක අමාත්‍ය ප්‍රසන්න රණතුංග මහතා සහභාගී වූ අතර මෙරටට පැමිණෙන සංචාරකයින්ට පැය තුනක් වැනි කෙටි කාලයක් තුළ පී.සී.ආර් පරීක්ෂණ වාර්තාවක් නිකුත් කිරීම මෙමඟින් සිදුකෙරේ. ඒ අනුව ගුවන්තොටුපළ ආශ්‍රිතව ඉදි කෙරුණු පී.සී.ආර් පරීක්ෂණාගාරයේ වාර්තාව නෙගටිව් වන, එන්නත් මාත්‍රා දෙකම ලබාගෙන ඇති සංචාරකයින්ට බාධාවකින් තොරව ශ්‍රී ලංකාවේ නැරඹුම් ස්ථාන කරා යා හැකිය. පී.සී.ආර් පරීක්ෂණාගාරය නිරීක්ෂණයට එක් වූ අමාත්‍යවරයා එහිදී මෙසේ පැවසීය, \nමේ පරීක්ෂණාගාරය අපි ලබන 20දා විවෘත කරනවා. සමාගමක් මෙහි ආයෝජනය කර තිබුනත් පරීක්ෂණාගාරයේ සම්පූර්ණ අයිතිය තියෙන්නෙ ගුවන් සේවා සහ ගුවන්තොටුපල සමාගමටයි. වසර දෙකක කළමණාකරන ගිවිසුමක් යටතේ පරික්ෂණාගාරය ක්‍රියාත්මක වෙනවා. මේ පරීක්ෂණාගාරය සංචාරකයින්ගෙන් මුදල් අය කරලා පී.සී.ආර් කරන්නෙ. ඩොලර් 40 ක මුදලක් අය කරන්න නියමිතයි. පහුගිය කාලේ අපි යුක්‍රේනයට ගියා. යුක්රේනයේ ඩොලර් අනූවක් පී.සී.ආර් පරීක්ෂණයකට අය කරනවා. යුරෝපයේ ඩොලර් 60 ක් අය කරනවා. ශ්‍රී ලාංකික ශ්‍රමිකයන් සම්බන්ධයෙන් මෙතෙක් ක්‍රියාත්මක වූ සාමාන්‍ය ක්‍රමවේදය ක්‍රියාත්මක වෙනවා. ඉදිරියේදී අවශ්‍ය නම් ශ්‍රී ලාංකිකයින් කැමතිනම් යම් මුදලක් නියම \nකරලා මේ පරීක්ෂනාගාරයෙන් පී.සී.ආර් කරගන්න අවස්ථාව හදන්න පුළුවන්. පසුගිය දිනවල සංචාරක අමාත්‍යවරයා සහභාගී සහභාගි වූ සංචාරක ප්‍රවර්ධන වැඩසටහන සම්බන්ධයෙන් මෙහිදී මාධ්‍යවේදීන් විමසූ අතර ඊට පිළිතුරු දෙමින් අමාත්‍යවරයා සඳහන් කළේ ”ඒ රටවල සෞඛ්‍ය නීතිරීති ක්‍රියාත්මක වෙන ආකාරය අපි දැක්කා. රටක් විදිහට අපිට කොන් වෙන්න බැහැ. ඒ රටවල සංචාරකයින් සම්බන්ධයෙන් ක්‍රියාත්මක වන සෞඛ්‍ය නීතිරීති සම්බන්ධයෙන් අපේ සෞඛ්‍ය අමාත්‍යාංශය සමඟ අපි සාකච්ඡා කරනවා. දිනකට සංචාරකයින් 1500ක් කියන ඉලක්කය සපුරා ගැනීමට අපි උත්සාහ කරනවා ”යි පැවසීය."},
{"title": "ගංවතුරෙන් අපිරිසිදු වූ ළිං පිරිසිදු කිරීමට නාවික හමුදා සහය", "url": "https://www.itnnews.lk/2024/06/08/591511/", "cover_image": "https://www.itnnews.lk/wp-content/uploads/2024/06/navy-1-860x615.jpg", "date_published": "2024-06-08T15:05:04+05:30", "content": "ගංවතුර බැසයන ප්‍රදේශයන්හී පානීය ජලය ලබාගන්නා ළිං පිරිසිදු කිරීමට නාවික හමුදා සහන කණ්ඩයාම් දායකත්වය ලබාදීම සිදුකරනු ලබනවා. එමෙන්ම අයහපත් කාළගුණික තත්වය හමුවේ ගංවතුරෙන් පීඩාවට පත් ජනතාවට සහන සැලසීමේ මෙහෙයුම් සඳහා අනුයුක්ත කෙරුණු නාවික හමුදා ආපදා සහන කණ්ඩායම් 13ක් තවදුරටත් ආපදා සහන මෙහෙයුම් සඳහා අනුයුක්ත කර තිබෙනවා. ඒ අනුවල නාවික හමුදා සහන කණ්ඩායම් ගං වතුර හේතුවෙන් ආපදාවටපත් පුද්ගලයින් 316 දෙනෙකු ආරක්‍ෂිතව මුදා ගැනීමට කටයුතු කර ඇති අතර, පුද්ගලයින් 4900 කට ආසන්න පිරිසකට ආරක්‍ෂිතව යාත්‍රා මඟින් ප්‍රවාහන පහසුකම් සැලසීමටද කටයුතු කර ඇති බව සඳහන්. මීට අමතරව ගංවතුරෙන් පීඩාවට පත් පුද්ගලයන් 19000 කට අධික පිරිසකට මේ වන විට පිසූ සහ වියළි ආහාර පාන ලබාදීමට ද ඔවුන් පියවර ගෙන තිබෙනවා."},
{"title": "කොටස් වෙළඳපොළ ඉහළට", "url": "https://www.itnnews.lk/2025/02/27/668136/", "cover_image": "https://www.itnnews.lk/wp-content/uploads/2025/02/6-23-860x615.jpg", "date_published": "2025-02-27T16:41:37+05:30", "content": "කොළඹ කොටස් වෙළෙඳපොළේ (CSE) සියලු කොටස් මිල දර්ශකය ඒකක අද (27 ) දිනයේ 85.76 කින් ඉහළගොස් තිබෙනවා. ප්‍රතිශතාත්මක ලෙස එය0.52 %ක ඉහළ යාමක්. මෙම ඉහළ යාමෙන් පසු ඒකක 16430.77 කින් අවසන් වූ අතර පිරිවැටුම සටහන් වූයේ රුපියල් බිලියන 1.6 ක් ලෙසයි."},
{"title": "අගමැති වියට්නාමය බලා පිටත්වෙයි", "url": "https://www.itnnews.lk/2018/08/25/24503/", "cover_image": "https://www.itnnews.lk/wp-content/uploads/2018/08/Ranil-Vietnam.png", "date_published": "2018-08-25T15:04:01+05:30", "content": "ඉන්දීය සාගර සමුළුවට සහභාගීවීම සදහා අග්‍රාමාත්‍ය රනිල් වික්‍රමසිංහ මහතා වියට්නාමය බලා අද පිටත්ව ගියා. වියට්නාමයේ හැනෝයි නුවරදී ලබන විසිහත සහ විසිඅට දෙදින ඉන්දිය සාගර සමුළුව පැවැත්වීමට නියමිතයි.   යන්න මෙවර සමුළුවේ තේමාව වනවා. ඉන්දිය සාගර කලාපයේ මූලෝපායික සහ ආර්ථික වැදගත්කම ගැඹුරින් අවබෝධ කරගනිමින් සාමූහිකව කටයුතු කිරීමේදී නව කලාපීය හැඩතල ගොඩනැංවීමේ වැදගත්කම පිළිබද මෙහිදී අවධානය යොමු වනු ඇති. අග්‍රාමාත්‍ය රනිල් වික්‍රමසිංහ මහතා සමුළුවේ සමාරම්භක සැසියේදී  අදහස් දැක්වීමටද නියමිතයි. සිංගප්පූරුව, බංග්ලාදේශය සහ ශ්‍රී ලංකාව එක්ව ආරම්භ කළ මෙම වාර්ෂික සමුළුව සදහා කලාපයේ රාජ්‍ය නායකයින්, රාජ්‍ය තාන්ත්‍රිකයින්, විවිධ ක්ෂේත්‍රවල විද්වතුන් ඇතුළු විශාල පිරිසක් සහභාගී වීමට නියමිතයි. අමාත්‍ය සාගල රත්නායක, අග්‍රාමාත්‍ය ලේකම් සමන් ඒකනායක, අග්‍රාමාත්‍ය අතිරේක ලේකම් සමන් අතාවුදහෙට්ටි සහ විශේෂ සහායිකා සැන්ඩ්‍රා පෙරේරා යන මහත්ම මහත්මීන් ශ්‍රී ලංකා නියෝජිත පිරිසට ඇතුළත්."},
{"title": "අද ඩොලරයේ අගය", "url": "https://www.itnnews.lk/2025/02/21/666690/", "cover_image": "https://www.itnnews.lk/wp-content/uploads/2025/02/9-860x615.jpg", "date_published": "2025-02-21T16:23:08+05:30", "content": "ශ්‍රී ලංකා මහ බැංකුව විසින් අද (21) දින නිකුත් කරන ලද දෛනික විනිමය අනුපාතික සටහනට අනුව ඩොලරයේ අගයෙහි සුළු වෙනසක් සිදුව තිබෙනවා. ඒ අනුව ඩොලරයේ ගැනුම් මිල රු. 291.7722ක් ලෙසයි සටහන්ව ඇත්තේ. එමෙන්ම එහි විකුණුම් මිල රු. 300.3068ක් ලෙස වාර්තා වී තිබෙනවා."},
{"title": "හමුදාව හැර ගිය අයට අද සිට පොදු සමා කාලයක්", "url": "https://www.itnnews.lk/2020/02/05/219959/", "cover_image": "https://www.itnnews.lk/wp-content/uploads/2020/02/chandana-wikkramsinha.jpg", "date_published": "2020-02-05T09:17:10+05:30", "content": "හමුදාව හැර ගිය සාමාජිකයන්ට යළි එක්වීමට හෝ නිත්‍යානුකූලව ඉවත්වීමට පොදු සමා කාලයක් ප‍්‍රකාශයට පත්කර තිබෙනවා. එය අද (05) සිට ලබන 12 වනදා තෙක් කි‍්‍රයාත්මක බවයි යුධ හමුදා මාධ්‍ය ප‍්‍රකාශක බි‍්‍රගේඩියර් චන්දන වික‍්‍රමසිංහ මහතා සඳහන් කළේ. නිත්‍යානුකූල නොවන ගිනි අවි පොලීසියට භාරදීම සඳහා ද මෙම පොදු සමා කාලය උපයෝගී කරගත හැකි බව යුධ හමුදා මාධ්‍ය ප‍්‍රකාශකවරයා සඳහන් කළා."},
{"title": "ඉහළ ගිය කොටස් වෙළඳපොළ", "url": "https://www.itnnews.lk/2025/02/21/666685/", "cover_image": "https://www.itnnews.lk/wp-content/uploads/2025/02/8-12-860x615.jpg", "date_published": "2025-02-21T16:21:17+05:30", "content": "කොළඹ කොටස් වෙළෙඳපොළේ (CSE) සියලු කොටස් මිල දර්ශකය ඒකක අද (21) දිනයේ 30.34කින් ඉහළගොස් තිබෙනවා. ප්‍රතිශතාත්මක ලෙස එය0.18 %ක ඉහළ යාමක්. මෙම ඉහළ යාමෙන් පසු ඒකක 16889.31 කින් අවසන් වූ අතර පිරිවැටුම සටහන් වූයේ රුපියල් බිලියන 3.5 ක් ලෙසයි."},
{"title": "14 වැනි චීන ජාතික මහජන කොංග්‍රසයේ තුන්වැනි සැසිවාරය ඇරඹේ", "url": "https://www.itnnews.lk/2025/03/05/669487/", "cover_image": "https://www.itnnews.lk/wp-content/uploads/2025/03/china-860x615.png", "date_published": "2025-03-05T09:26:33+05:30", "content": "චීන ජාතික මහජන කොංග්‍රසයේ වාර්ෂික සැසිවාරය අද (05) ආරම්භ වුණේ බෙයිජිං හි මහජන මහා ශාලාවේදී. සමස්ත චීනයේ,සියලුම ජනවර්ගයන්ට අයත් විවිධ ක්ෂේත්‍රවල ජාතික මහජන කොංග්‍රස් නියෝජිතයන් 3,000කට ආසන්න පිරිසක් ඊට එක්ව සිටියා. ජාතික මහජන කොංග්‍රසය චීන රාජ්‍ය පාලනයේ ඉහළම ආයතනයයි. වසර පහක ධුර කාලයක් පවතින ජාතික මහජන කොංග්‍රසය සෑම වසරකම සිය පූර්ණ සැසිය පවත්වනවා. මෙවර සැසිවාරයේ දී ද චීන අග්‍රාමාත්‍ය ලී චන්ග් මහතා 2025 රාජ්‍ය කාර්ය වාර්තාව ඉදිරිපත් කළා. එම වාර්තාවට අනුව, 2024 වසරේ චීනයේ ආර්ථික ධාරිතාව ස්ථාවර ව ව්‍යාප්ත වී තිබෙනවා. දළ දේශීය නිෂ්පාදිත වටිනාකම යුවාන් ට්‍රිලියන 134.9 දක්වා වැඩි වී ඇති අතර ආර්ථික වර්ධන අනුපාතය සියයට 5ක් බවයි ප්‍රකාශ වුණේ. එය ලොව ප්‍රධාන ආර්ථිකයන් අතරින් ප්‍රමුඛ වීම විශේෂත්වයක්. චීන ආර්ථික වර්ධනය ගෝලීය ආර්ථිකයට වන දායකත්වය සියයට 30ක මට්ටමක අඛණ්ඩව පවත්වා ගෙන යාමට හැකිව ඇති බව ද සදහන් වුණා. ඒකාබද්ධ ජාතික වෙළඳපොළක් ගොඩනැගීම, ව්‍යවස්ථාපිත විශ්‍රාම යාමේ වයස ක්‍රමයෙන් ඉහළ නැංවීම ඇතුළු ප්‍රධාන ප්‍රතිසංස්කරණ පියවර මෙවර හඳුන්වා දී ඇති බවයි වාර්තා වන්නේ. ඊට අමතරව චීනය නිෂ්පාදන කර්මාන්තයේ විදේශ ආයෝජන ප්‍රවේශය සඳහා ඇති සියලුම සීමාවන් ඉවත් කර තිබෙනවා. “එක් තීරයක් එක් මාවතක්” වැඩපිළිවෙළ ඒකාබද්ධව ගොඩනැගීමේ දී වෙළෙඳ ආයෝජන සහයෝගීතා වැඩි කිරීමටද චීනය මේ වසරේ අපේක්ෂා කරනවා. 2025 වසරේ  චීනයේ දළ දේශීය නිෂ්පාදිතය 5% ක වර්ධනයක් අපේක්ෂා කරන බව චීන රාජ්‍ය කාර්ය වාර්තාවේ සඳහන් වුණා. එමෙන්ම නාගරික ප්‍රදේශයේ සමීක්ෂණයට ලක් විරැකියා අනුපාතය 5.5% ක මට්ටමේ පවත්වා ගැනීම, නව නාගරික රැකියා අවස්ථා මිලියන 12කට වැඩි ප්‍රමාණයක් නිර්මාණය කිරීමට අපේක්ෂිත බව ද වාර්තා වනවා."},
{"title": "ට්‍රම්ප්ගේ ගාසා සැලැස්ම වෙනුවට අරාබි නායකයින්ගෙන් විකල්ප සැලැස්මක්", "url": "https://www.itnnews.lk/2025/03/05/669479/", "cover_image": "https://www.itnnews.lk/wp-content/uploads/2025/03/arabi-860x615.png", "date_published": "2025-03-05T09:56:19+05:30", "content": "ඇමරිකා ජනපති ට්‍රම්ප්ගේ ගාසා සැලැස්ම වෙනුවට අරාබි නායකයින් ඩොලර් බිලියන 53 ක විකල්ප සැලැස්මක් අනුමත කර තිබෙනවා. ගාසාව අත්පත් කර ගැනීම හා මිලියන දෙකකට අධික පලස්තීනුවන් වෙනත් තැනක පදිංචි කිරීම ඇතුලත් ජනාධිපති ඩොනල්ඩ් ට්‍රම්ප්ගේ අදහසට ප්‍රතිවිරුද්ධව මෙය ඉදිරිපත් කර තිබෙනවා. අරාබි නායකයින් විසින් ඊජිප්තු අගනුවර කයිරෝ හි පැවති හදිසි සමුළුවකදී එය අනුමත කළා. මෙම සැලැස්ම පිටු 91කින් යුත් ලේඛනයක් ලෙස එලිදැක්වුණා. ඊජිප්තු ජනාධිපති අබ්දුල් ෆටා අල්-සිසි සිය ආරම්භක අදහස් දැක්වීමේද සඳහන් කළේ මෙම සැලැස්ම කල්පවත්නා විසඳුමක් ලබා දෙනු ඇති බවයි. නව සැලැස්ම මගින් ගාසා තීරය, සුදුසුකම් ලත් තාක්ෂණවේදීන්ගෙන් සමන්විත කළමනාකරණ කමිටුවක් මගින් තාවකාලිකව පවත්වාගෙන යනු ඇති."},
{"title": "පාකිස්ථානයට බෝම්බ ප්‍රහාරයක්", "url": "https://www.itnnews.lk/2025/03/05/669532/", "cover_image": "https://www.itnnews.lk/wp-content/uploads/2025/03/pakisa-860x615.jpg", "date_published": "2025-03-05T10:48:47+05:30", "content": "පාකිස්ථානයේ වයඹදිග මායිම් පළාතේ කයිබර් පක්තුන්ක්වාහි ආරක්ෂක කඳවුරකට බෝම්බ ප්‍රහාරයක් එල්ල වී තිබෙන බව විදෙස් මාධ්‍ය වාර්තා කරනවා. ඉන් පුද්ගලයන් 12දෙනෙක් පමණ මියගොස් ඇති බව විදෙස් මාධ්‍ය වාර්තා කළා. එමෙන්ම එම ප්‍රහාරයෙන් තවත් පුද්ගලයන් 30දෙනෙක් තුවාල ලබා තිබෙන බවයි එරට මාධ්‍ය වාර්තා කරන්නේ. පාකිස්ථාන තලේබාන් සංවිධානයට අනුබද්ධ ජයිෂ් අල්-ෆර්සාන් නම් කණ්ඩායම මෙම ප්‍රහාරයේ වගකීම භාරගෙන ඇති බවයි වාර්තා වන්නේ."},
{"title": "දසුන් ශානකට ඩොලර් 10,000ක දඩයක්", "url": "https://www.itnnews.lk/2025/02/20/666188/", "cover_image": "https://www.itnnews.lk/wp-content/uploads/2025/02/dubai-860x615.jpg", "date_published": "2025-02-20T11:51:34+05:30", "content": "දේශීය අන්තර් සමාජ ක්‍රිකට් තරගාවලියක් අතරතුර නිසි අවසරයකින් තොරව ඩුබාහි ලීග් තරගාවලියක් සඳහා සහභාගීවීම හේතුවෙන් ශ්‍රී ලංකා ක්‍රිකට් ක්‍රීඩක දසුන් ශානකට විනය ක්‍රියාමාර්ග ගෙන තිබෙනවා. ශ්‍රී ලංකා ක්‍රිකට් නිවේදනය කළේ, ඒ අනුව ඔහුට අමෙරිකානු ඩොලර් 10,000ක දඩයක් ද පැනවීමට කටයුතු කර ඇති බවයි. දසුන් ඩුබායි රාජ්‍යයට ගොස් ඇත්තේ ආබාධයකට ප්‍රතිකාර ගැනීමට බව පවසමින්."},
{"title": "මෝටර් රථ දෙපාර්තමේන්තුවේ නාරාහේන්පිට සහ වේරහැර කාර්යාල හෙට සිට යළි විවෘතයි", "url": "https://www.itnnews.lk/2021/09/30/366055/", "cover_image": "https://www.itnnews.lk/wp-content/uploads/2021/04/motar.jpg", "date_published": "2021-09-30T14:56:07+05:30", "content": "නාරාහේන්පිට සහ වේරහැර පිහිටි මෝටර්රථ ප්‍රවාහන දෙපාර්තමේන්තුවේ කාර්යාල හෙට (01) සිට විවෘතව තබන බව එම දෙපාර්තමේන්තුව නිවේදනය කර තිබෙනවා."},
{"title": "පාප්වහන්සේගේ රෝගී තත්ත්වය ස්ථාවර මට්ටමකට", "url": "https://www.itnnews.lk/2025/03/05/669579/", "cover_image": "https://www.itnnews.lk/wp-content/uploads/2025/03/pppp9999-860x615.jpg", "date_published": "2025-03-05T14:53:34+05:30", "content": "ශ්වසන අපහසුතා අවස්ථා දෙකකට මුහුණ දීමෙන් පසු ෆ්‍රැන්සිස් පාප් වහන්සේගේ රෝගී තත්ත්වය ස්ථාවර වෙමින් පවතින බව වතිකානව නිවේදනය කරනවා. 88 හැවිරිදි පාප් වහන්සේ පෙබරවාරි මැද භාගයේ සිට නියුමෝනියාව සඳහා ප්‍රතිකාර ලබමින් රෝහල් ගත වී තිබෙන බව එරට මාධ්‍ය වාර්තා කළා. කෙසේවෙතත් උන්වහන්සේ කෘත්‍රීම ශ්වසනආධාරයකින් ඔක්සිජන් ලබා ගනිමින් පසුවන බව සඳහන්. දින කිහිපයක් හුස්ම ගැනීමේ අපහසුතා අත්විඳීමෙන් පසු පෙබරවාරි මස 14 වන දින පාප් වහන්සේ රෝහල් ගත කරීමට පියවර ගෙන තිබුණා. පාප් වහන්සේගේ සෞඛ්‍ය තත්ත්වය පිළිබඳව නිරන්තර අවධානයෙන් පසුවන අතර උන්වහන්සේ සම්පූර්ණයෙන්ම අසාධ්‍ය තත්ත්වයෙන් මිදී නොමැති බවයි වතිකානුව වාර්තා කරන්නේ."},
{"title": "මාස්ටර් ලීග් ක්‍රිකට් තරගාවලිය අද ඇරඹේ", "url": "https://www.itnnews.lk/2025/02/22/666931/", "cover_image": "https://www.itnnews.lk/wp-content/uploads/2025/02/Master-League-860x615.jpg", "date_published": "2025-02-22T16:17:50+05:30", "content": "2025 ඉන්ටර්නැෂනල් මාස්ටර්ස් ලීග් 20යි 20 ක්‍රිකට් තරඟාවලිය අද (22) ඉන්දියාවේ දී ආරම්භ වනවා. රටවල් හයක හිටපු සුපිරි ක්‍රීඩකයින් එක්වන මෙම තරඟාවලිය ලබන මාර්තු මස 16 වනදා දක්වා පැවැත්වෙන අතර ඊට තරඟ 15ක් ඇතුළත්. ශ්‍රී ලංකාව, ඉන්දියාව, ඕස්ට්‍රේලියාව, දකුණු අප්‍රිකාව, බටහිර ඉන්දීය කොදෙව් සහ එංගලන්තය යන රවල් නියෝජනය කරමින් කණ්ඩායම් මෙවර ඉන්ටර්නැෂනල් මාස්ටර්ස් ලීග් 20-20 තරගාවලිය සඳහා සහභාගීවනවා. තරඟාවලිය ආරම්භ කරමින් අද (22) ශ්‍රී ලංකාව සහ ඉන්දියාව මුම්බායිහිදී තරග වැදීමට නියමිතයි. ශ්‍රී ලංකා කණ්ඩායමට නායකත්වය කුමාර් සංගක්කාර විසින් ලබාදෙන අතර ඉන්දීය කණ්ඩායම සචින් ටෙන්ඩුල්කාර් විසින් මෙහෙයවනු ලබනවා."},
{"title": "ඉන්දියාවට කඩුළු හයක ජයක්", "url": "https://www.itnnews.lk/2025/02/24/667299/", "cover_image": "https://www.itnnews.lk/wp-content/uploads/2025/02/koli-860x615.jpg", "date_published": "2025-02-24T11:20:18+05:30", "content": "ශූරයන්ගේ කුසලාන ක්‍රිකට් තරගාවලියේ ඉන්දියාව සහ පාකිස්ථානය අතර පැවති තරගය කඩුළු 6කින් ජය ගැනීමට ඉන්දීය කණ්ඩායම ඊයේ (23) සමත්වුණා. තරගයේ ප්‍රථමයෙන් පන්දුවට පහර දුන් පාකිස්ථාන කණ්ඩායම පන්දුවාර 49 පන්දු 4 කදී සියලු දෙනා දැවී ලබා ගත්තේ ලකුණු 241ක් පමණයි. ඉනිමේ වැඩිම ලකුණු ලාභියා වූ සවුඩ් ෂකීල් ලකුණු 62ක් රැස් කළා. මෙහොමඩ් රිස්වාන් ලකුණු 46යි. පන්දු යැවීමේදී කුල්දීප් යාදෙව් කඩුළු 03ක් බිද හෙළුවා. පිළිතුරු ඉනිම ක්‍රීඩා කළ ඉන්දීය කණ්ඩායම පන්දුවාර 42යි පන්දු 3කදී කඩුළු 4ක් පමණක් දැවී ලකුණු 244ක් රැස් කරමින් තරගය ජය ගැනීමට සමත්වුණා. විශිෂ්ඨ ඉනිමක් ක්‍රීඩා කළ විරාත් කෝලි නොදැවී ශතකයක් රැස් කිරීමට සමත්වුණා. තරගයේ වීරයා විරාත් කෝලි. තරගාවලියේ බංග්ලාදේශය හා නවසීලන්තය අතර තරගය අද (24) පැවැත්වීමට නියමිතයි. මේ අතර නවසීලන්ත සංචාරයක් සඳහා එක්වන ශ්‍රි ලංකා කාන්තා ක්‍රිකට් කණ්ඩායම පසුගියදා දිවයිනෙන් පිටවත්ව ගියා. ඒ  ශ්‍රිලංකා ක්‍රිකට් ආයතනයේ පැවති ආගමික වතාවත්වලින් අනතුරුවයි. මෙවර තරගාවලිය සඳහා ශ්‍රී ලංකා සංචිතයේ නායකත්වය චමරි අතපත්තුට හිමිවී ඇති අතර හර්ෂිතා සමරවික්‍රම,  විෂ්මි ගුණරත්න,  නිලක්ෂි ද සිල්වා, කවීෂා දිල්හාරි, අනුෂ්කා සංජීවනී ඇතුළු ක්‍රීඩිකාවන් 16 දෙනෙකු මේ සඳහා ඇතුළුත් කර තිබෙනවා."},
{"title": "සංගාට ගිලිහුණු මාස්ටර්ස් ජය", "url": "https://www.itnnews.lk/2025/02/23/667074/", "cover_image": "https://www.itnnews.lk/wp-content/uploads/2025/02/sao-860x615.jpg", "date_published": "2025-02-23T13:39:02+05:30", "content": "ඉන්ටර්නැෂනල් මාස්ටර් ලීග් ක්‍රිකට් තරගාවලියේ පළමු තරගයේදීම ශ්‍රී ලංකාව හමුවේ ලකුණු 4 ක තියුණු ජයක් හිමිකර ගැනීමට ඉන්දීය මාස්ටර්ස් කණ්ඩායම ඊයේ සමත්වුණා. මුම්බායිහි පටෙල් ක්‍රීඩාංගනයේ පැවති තරගයේ කාසියේ වාසිය දිනූ ශ්‍රී ලංකා මාස්ටර්ස් කණ්ඩායම ප්‍රථමයෙන් පන්දුවට පහරදීම සඳහා  ඉන්දීය මාස්ටර්ස් කණ්ඩායමට ආරාධනා කළා. ඒ අනුව ඉන්දීය ආරම්භක පිතිකරුවන් ලෙස අම්බතී රයිදු සහ නායක සචින් ටෙන්ඩුල්කාර් පිටියට පිවිසි අතර රයිදු ලකුණු 5ක් ලබා සිටියදී දැවී ගියා. සචින් ටෙන්ඩුල්කාර් දැවී ගියේ ලකුණු 10ක් ලබා සිටියදීයි. ඉන්දීය ඉණිමේ වැඩිම ලකුණු ලාභියා වූ ස්ටුවට් බිනී ලකුණු 68ක් රැස්කළේ පන්දු 31කට මුහුණ දෙමින්. ඊට හයේ පහර 7ක් සහ හතරේ පහර තුනක් ඇතුළත්. යුවරාජ් සිං නොදැවී ලකුණු 31ක් රැස්කළා. යූසුෆ් පතාන් නොදැවී ලකුණු 56ක් රැස්කළේ පන්දු 22ට පමණක් මුහුණ දෙමින්. ඒ අනුව ඉන්දීය මාස්ටර්ස් කණ්ඩායම සිය පන්දුවාර 20 අවසානයේ දී කඩුලු 4ක් පමණක් දැවී ලකුණු 222ක් රැස්කළා. පන්දු යැවීමේදී සුරංග ලක්මාල් කඩුලු 2ක් බිඳ හෙලුවා. පිළිතුරු ඉණිම ක්‍රීඩා කිරීම සදහා ශ්‍රී ලංකා මාස්ටර්ස් කණ්ඩායමේ ආරම්භක පිතිකරුවන් ලෙස පිටියට පිවිසියේ උපුල් තරංග සහ නායක කුමාර සංගක්කාරයි. උපුල් තරංග ලකුණු 10ක් ලබා සිටියදී දැවී ගියා. අනතුරුව පිටියට පිවිසි ලහිරු තිරිමාන්න ලබාගත්තේ ලකුණු 24ක් පමණයි. කලකට පසු යළි ක්‍රිකට් පිටියට පිවිසි කුමාර සංගක්කාර විශිෂ්ට නායකත්වයේ ඉණිමක් ක්‍රීඩා කරමින් පන්දු 30ක් තුළ ලකුණු 51ක් රැස්කළා. ඊයේ එක් හයේ පහරක් සහ හතරේ පහර 8ක් ඇතුළත්. අනතුරුව පිටියේ එක්වූ ජීවන් මෙන්ඩිස් සහ අසේල ගුණරත්න ශ්‍රී ලංකා ඉණිම ජයග්‍රහණය කරා යාමට මහත් වෙහෙසක් දැරුවේ වේගවත් ඉණිම් ක්‍රීඩා කරමින්. ජීවන් මෙන්ඩිස් ලකුණු 42ට දැවී ගිය අතර ඒ සඳහා ඔහු වැයකළේ පන්දු 17ක් පමණයි. කෙසේ වෙතත් අවසන් පන්දු දෙකට ලකුණු 6ක් ලබාගැනීමට තිබුණ ද අසේල ගුණරත්නගේ දැවීයාමත් සමග එම ඉලක්කය ශ්‍රී ලංකා කණ්ඩායමෙන් ගිලිහී ගියා. ඒ අනුව ශ්‍රී ලංකා කණ්ඩායම පරාජයට පත් කරමින් ඉන්දීය කණ්ඩායම ලකුණු 4ක තියුණු ජයක් හිමිකර ගැනීමට සමත්වුණා."}
]