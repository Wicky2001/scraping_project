[
{"title": "ටෙලෝ සංවිධානයේ 50 වන සංවත්සර උත්සවය අතරතුර ඇතිවූ ගැටුමකින් එක් අයෙකුට තුවාල", "url": "https://www.itnnews.lk/2020/02/17/224055/", "cover_image": "https://www.itnnews.lk/wp-content/uploads/2020/02/telo.jpg", "date_published": "2020-02-17T12:12:45Z", "content": "ටෙලෝ සංවිධානයේ 50 වන සංවත්සර උත්සවය අතරතුර ඇතිවූ ගැටුමකින් එක් අයෙකු තුවාල ලබා තිබෙනවා. සිද්ධිය සම්බන්ධයෙන් දෙදෙනෙකු අත්අඩංගුවට ගත් බවයි වව්නියාව පොලිසිය පවසන්නේ. ටෙලෝ සංවිධානයේ 50 වන සංවත්සර උත්සවය පැවැත්වුණේ වව්නියාව නගර සභා ශාලාවේදීයි. ඒ එම සංවිධානයේ නායක පාර්ලිමේන්තු මන්ත්‍රි සෙල්වම් අඩෙයික්කලනාදන් මහතාගේ ප්‍රධානත්වයෙන්. ඔහු සභාව අමතමින් සිටි අවස්ථාවේයි ගැටුම හට ගැනුණේ. කළහකාරී ලෙස හැසිරුණු දෙදෙනෙකු එම අවස්ථාවේදීම අත්අඩංගුවට ගෙන තිබෙනවා. වව්නියාව පොලිසිය මේ පිළිබඳ වැඩිදුර පරික්ෂණ සිදුකරනවා.", "source": "https://www.itnnews.lk/"},
{"title": "රථවාහන නිලධාරීන්ට ගෙවන  ත්‍යාග මුදල ඉහළට", "url": "https://www.itnnews.lk/2025/03/06/669719/", "cover_image": "https://www.itnnews.lk/wp-content/uploads/2025/03/polisi-860x615.jpg", "date_published": "2025-03-06T00:04:45Z", "content": "රථවාහන අංශවල රාජකාරි කරනු ලබන නිලධාරීන් සඳහා ගෙවනු ලබන ත්‍යාග මුදල් ගෙවීම් වැඩි කිරීමට ශ්‍රී ලංකා පොලීසිය කටයුතු කර තිබෙනවා. අදාළ නිලධාරීන්ට දැනට ගෙවනු ලබන ත්‍යාග මුදල් 2025.02.01 වන දින සිට බලාත්මක වන පරිදි 25% කින් වැඩිකර ගෙවීම් කටයුතු සිදුකරන ලෙසට වැඩබලන පොලිස්පතිවරයා විසින් ජ්‍යෙෂ්ඨ නියෝජ්‍ය පොලිස්පතිවරුන් ඇතුළු උසස් නිලධාරීන් සහ ස්ථානාධිපතිවරුන් වෙත චක්‍රලේඛණයක් මඟින් දැනුම් දී තිබෙන බවයි වාර්තා වන්නේ. ක්ෂේත්‍ර රාජකාරි වල නියැලෙන රථවාහන අංශ ස්ථානාධිපතිරුවන්, ක්ෂේත්‍ර රාජකාරි හා කාර්යාල රාජකාරියේ නියැලෙන පරීක්ෂක ශ්‍රේණියේ නිලධාරීන්, පොලිස් සැරයන් සහ පොලිස් කොස්තාපල්වරුන් සඳහා ද ක්ෂේත්‍ර රාජකාරියේ නියැලෙන පොලිස් කොස්තාපල් රියදුරුවරුන් සඳහාද ත්‍යාග මුදල් වැඩිකර ගෙවීම සිදුකරනු ලබනවා. දීමනා ප්‍රමාදයකින් තොරව ගෙවීමට කටයුතු කරන ලෙසයි වැඩබලන පොලිස්පතිවරයා  දැනුම් දී ඇත්තේ.", "source": "https://www.itnnews.lk/"},
{"title": "මහමැතිවරණයෙන් පසුව විපක්ෂය අපේක්ෂා නොකරන බව සජිත් පවසයි", "url": "https://www.itnnews.lk/2020/02/21/225674/", "cover_image": "https://www.itnnews.lk/wp-content/uploads/2020/02/Sajith-s.jpg", "date_published": "2020-02-21T13:35:57Z", "content": "මහමැතිවරණයෙන් පසුව විපක්ෂය අපේක්ෂා නොකරන බව විපක්ෂ නායක සජිත් ප්‍රේමදාස මහතා පවසනවා. ඒ මහනුවරදී මාධ්‍ය වෙත අදහස් දක්වමින්. මේ අතර පාර්ලිමේන්තු මන්ත්‍රී වජිර ආබේවර්ධන මහතා ඉල්ලා සිටින්නේ රට පුරා එක්සත් ජාතික පාක්ෂිකයන් කළ යුත්තේ  පක්ෂය ආරක්ෂා කර දෙන ලෙස ඉල්ලමින් බෝධි පූජා පැවැත්වීම බවයි. විපක්ෂ නායක සජිත් ප්‍රේමදාස මහතා අද පෙරවරුවේ මහනුවර ශ්‍රී දළදා මාලිගාව වැදපුදා ගත්තා. අනතුරුව  මල්වතු පාර්ශ්වයේ මහානායක අතිපූජ්‍ය තිබ්බටුවාවේ ශ්‍රී සුමංගල නාහිමියන් සහ අස්ගිරි පාර්ශ්වයේ මහානායක අතිපූජ්‍ය වරකාගොඩ ශ්‍රී ඥාණරතන   නාහිමියන් බැහැදැක ආශිර්වාද ලබා ගත්තා. අනතුරුව මාධ්‍ය වෙත අදහස් දැක්වූ විපක්ෂ නායක සජිත් ප්‍රේමදාස මහතා කියා සිටියේ තමන් අපේක්ෂා කරන්නේ විපක්ෂය නොවන බවයි. මේ අතර ගාල්ලේ හින්දු ආගමික ස්ථානයක පැවති උත්සවයකින් අනතුරුව පාර්ලිමේන්තු මන්ත්‍රී වජිර අබේවර්ධන මහතා කියා සිටියේ රටපුරා බෝධිපූජා කොට එක්සත් ජාතික පක්ෂය ආරක්ෂා කරගත යුතු බවයි.තවත් ස්ථාන රැසකදී එජාප අර්බුදය පිලිබද අදහස් පල වුණා. [ot-video type=”youtube” url=”https://youtu.be/_8hvDcEQYsM”]", "source": "https://www.itnnews.lk/"},
{"title": "ශ්‍රී ජයවර්ධනපුර රෝහලට විශේෂ බස් රථ සේවාවක්", "url": "https://www.itnnews.lk/2024/07/05/599118/", "cover_image": "https://www.itnnews.lk/wp-content/uploads/2024/07/ramesh-860x615.jpg", "date_published": "2024-07-05T09:00:40Z", "content": "කුමන අර්බුධ පැමිණියත් කෙටි කාලයකින් යථා තත්ත්වයට පැමිණීමේ විශිෂ්ටතාවයක් මෙරට සෞඛ්‍ය සේවාව සතු බව සෞඛ්‍ය අමාත්‍යවරයා පවසනවා. ශ්‍රී ජයවර්ධනපුර මහ රෝහලට විශේෂ බස් රථ සේවාවක අවශ්‍යතාවය පැන නැගී තිබූ අතර, ඒ පිළිබද අවධානය යොමු කරමින් සෞඛ්‍ය හා කර්මාන්ත අමාත්‍ය වෛද්‍ය රමේෂ් පතිරණ මහතාගේ ප්‍රධානත්වයෙන් සහ ප්‍රවාහන, මහාමාර්ග සහ ජනමාධ්‍ය අමාත්‍ය බන්දුල ගුණවර්ධන මැතිතුමාගේ සහභාගීත්වයෙන් “සුව සැරිය රෝහල් සේවා” නමින් විශේෂ බස් රථ සේවාවක් අද (05) පෙරවරුවේ ශ්‍රී ජයවර්ධනපුර රෝහල් පරිශ්‍රයෙන් ආරම්භ කළා. මීට පෙර සෞඛ්‍ය හා කර්මාන්ත අමාත්‍ය වෛද්‍ය ර‌මේෂ් පතිරණ මහතා සහ ශ්‍රී ජයවර්ධනපුර රෝහලේ නිලධාරින් සහ කාර්ය මණ්ඩලය සමග රෝහලේ ප්‍රගතිය පිළිබදව සොයාබැලීමේ විශේෂ සාකච්ඡාවක් පැවැත්වුණා. එහිදී රෝහල් කාර්ය මණ්ඩලය සහ ප්‍රතිකාර ලබාගැනීමට පැමිණෙන ජනතාව මුහුණ දෙන ප්‍රධාන ගැටළුවක් ලෙස ප්‍රවාහන දුෂ්කරතාවය පෙන්වා දී තිබෙනවා. මේ පිළිබදව විශේෂ අවධානය යොමු කරමින් සෞඛ්‍ය අමාත්‍යවරයා ප්‍රවාහන, මහාමාර්ග සහ ජනමාධ්‍ය අමාත්‍ය බන්දුල ගුණවර්ධන මහතාගෙන් කළ ඉල්ලීමට ප්‍රතිචාරයක් ලෙස කඩිනමින් මෙම විශේෂ බස් රථ සේවාව ආරම්භ කිරිමට පියවර ගනු ලැබුවා. මහරගම, තලවතුගොඩ, බොරැල්ල, කොටුව (138/212/174) නගර ආවරණය වන පරිදි ශ්‍රී ජයවර්ධනපුර රෝහල දක්වා මෙම ප්‍රවාහන සේවාව ක්‍රියාත්මක වෙනවා.", "source": "https://www.itnnews.lk/"},
{"title": "කෘතිම වැසි නියමු ව්‍යාපෘතිය ඵලදරයි; මාවුස්සාකැලේට විනාඩි 45 කෘතිම වැස්සක්", "url": "https://www.itnnews.lk/2019/03/22/111947/", "cover_image": "https://www.itnnews.lk/wp-content/uploads/2019/03/wessa.png", "date_published": "2019-03-23T07:29:15Z", "content": "මාවුස්සාකැලේ ජල පෝෂක ප්‍රදේශය ඉලක්ක කරගනිමින් කෘතිම වැසි ඇති කිරිමේ නියමු ව්‍යාපෘතිය ලංකා විදුලි බල මණ්ඩලය අද(22) ආරම්භ කළා. ඒ අනුව ශ්‍රි ලංකා ගුවන් හමුදාවේ Y12 ගුවන් යානයක් මවුස්සාකැලේ ජලාශයට අඩි 8000 ඉහලින් වු වලාකුළුවලට අතර පියාසරකිරීම උදෑසන 11ට පමණ සිදුවුණා. ගුවන් යානය විනාඩි 45 පමණ කාලයක් වලකුළු ඉහළින් පියසර කරමින් රසායනික ද්‍රව්‍ය වලාකුළු මත මුදා හරිනු ලැබුවා. ඉන් අනතුරුව නියමු ව්‍යාපෘතිය ඵල දරමින් විනාඩි 45 කාලයක් කෘතිම මාවුස්සාකැලේ ජල පෝෂක ප්‍රදේශයට පස්වරු 1 සිට 1.45 දක්වා වර්ෂාවක් පතිත වුණා. ඉදිරි දින කිහිපයේදිත් කාසල්රී සහ මවුස්සාකැලේ ජල පෝෂක ප්‍රදේශවලට කෘතිම වැසි ඇති කිරීම සඳහා ගුවන් මගින් වලාකුළු මත රසායනික ද්‍රව්‍ය මුදා හැරිමට කටයුතු කරන බවයි ලංකා විදුලි බල මන්ඩලයේ උසස් නිලධාරියෙකු කියා සිටියේ. වැසි රහිත කාලගුණික තත්ත්වයන් යටතේ ජල විදුලි නිෂ්පාදනයට බලපානු ලබන ගැටලු අවම කිරීම සඳහා මෙම ව්‍යාපෘතිය ක්‍රියාත්මක කිරීමට විදුලිබල, බලශක්ති සහ ව්‍යාපාර සංවර්ධන අමාත්‍ය රවී කරුණානායක මහතාගේ මගපෙන්වීම යටතේ එම අමාත්‍යාංශය මගින් පියවර ගැනුණා. මෙම කෘතීම වැසි ඇති කිරීම සදහා ගිවිසුම් අත්සන් කිරීම, පසුගියදා විදුලිබල, බලශක්ති සහ ව්‍යාපාර සංවර්ධන අමාත්‍ය රවී කරුණානායක මහතාගේ ප්‍රධානත්වයෙන් සහ රාජ්‍ය අමාත්‍ය චම්පික ප්‍රේමදාස මහතාගේ සහභාගීත්වයෙන් ගුවන් හමුදා මූලස්ථානයේදී සිදු කෙරුණා. මෙහිදී ලංකා විදුලිබල මණ්ඩලය වෙනුවෙන්, විදුලිබල,බලශක්ති සහ ව්‍යාපාර සංවර්ධන අමාත්‍යාංශ ලේකම්, ආචාර්ය බී.එම්.එස් බටගොඩ මහතා සහ ගුවන් හමුදාව වෙනුවෙන් ගුවන් හමුදාපති එයාර් මාර්ෂල් කපිල ජයම්පති මහතා අදාළ ගිවිසුමට අත්සන් තැබුවා. සෑම වසරකම ශ්‍රී ලංකාවට බලපානු ලබන වියලි කාලගුණික තත්ත්වයන් හමුවේ විදුලිබල ක්ෂේත්‍රය මුහුණදෙන ගැටළු මගහරවා ගැනීමට ස්ථිරසාර විසදුම් සෙවීම පිණිස, විෂයභාර අමාත්‍යවරයා විසින් ක්‍රියාත්මක කර ඇති වැඩපිළිවෙල යටතේ මෙම කෘතීම වැසි ඇති කිරීමේ ව්‍යාපෘතියට වැදගත් ස්ථානයක් හිමිවනවා. ඒ අනුව අද ආරම්භ කළ නියමු ව්‍යාපෘතියේ සාර්ථකත්වය නිරීක්ෂණය කරමින්, වියලි කාලගුණික තත්ත්වය දිවයිනෙන් පහව යනතුරු ඉදිරි සති වලදීද කෘතීමව වැසි ඇති කිරීමට අවශ්‍ය කටයුතු යොදන ලෙස අමාත්‍ය රවී කරුණානායක මහතා අදාළ අංශ වලට උපදෙස් ලබා දී තිබෙනවා. මෙම කෘතීම වැසි ඇති කිරීමේ තාක්ෂණය ලබාදීමට තායිලන්ත රජය විසින් සිය එකඟත්වය පළකර තිබෙනවා. ඒ අනුව ලංකා විදුලි බල මණ්ඩලයේ ඉල්ලිමක් මත තායිලන්තයේ සිය මෙරටට පැමිණි විශේෂ ඉංජිනේරුවන් පිරිසක් විසින් අද දින මෙම කෘතිම වැසි ඇති කිරිමේ ව්‍යපෘතිය ක්‍රියාක්මක කළා. [ot-caption title=”” url=”https://www.itnnews.lk/wp-content/uploads/2019/03/03-1.jpg”] [ot-caption title=”” url=”https://www.itnnews.lk/wp-content/uploads/2019/03/04-1.jpg”]", "source": "https://www.itnnews.lk/"},
{"title": "අයවැය කාරක සභා විවාදයේ දෙවැනි දිනය අදයි", "url": "https://www.itnnews.lk/2025/02/28/668225/", "cover_image": "https://www.itnnews.lk/wp-content/uploads/2024/05/parliment.png", "date_published": "2025-02-28T03:59:16Z", "content": "අයවැය කාරක සභා විවාදයේ දෙවැනි දිනය අදයි. ආරක්ෂක අමාත්‍යාංශයේ සහ මහජන ආරක්ෂක හා පාර්ලිමේන්තු කටයුතු අමාත්‍යාංශයට අදාළ වැය ශීර්ෂ පිළිබඳව අද (28) කාරක සභා අවස්ථාවේ විවාදයට ගැ‍නීමට නියමිතයි. කාරක සභා අවස්ථාවේ විවාදය ඊයේ ආරම්භ වුණා. එය ලබන 21 දක්වා පැවැත්වෙනවා.", "source": "https://www.itnnews.lk/"},
{"title": "දේශීය ශල්‍ය ගෝස් නිෂ්පාදනය ඉහළ නැංවීමට සෞඛ්‍ය අමාත්‍යවරයාගේ අවධානය", "url": "https://www.itnnews.lk/2025/02/28/668207/", "cover_image": "https://www.itnnews.lk/wp-content/uploads/2025/02/nalinda-6-860x615.png", "date_published": "2025-02-28T03:13:58Z", "content": "දේශීය ශල්‍ය ගෝස් නිෂ්පාදන කටයුතු ඉහළ නැංවීම කෙරෙහි අමාත්‍ය වෛද්‍ය නලින්ද ජයතිස්ස මහතාගේ අවධානය යොමුව තිබෙනවා. නිසි ප්‍රමිතියට අනුව මේවා නිෂ්පාදනය කිරීමේ අවශ්‍යතාව ද අමාත්‍යවරයා පෙන්වා දෙනවා. මෙරට ශල්‍ය ගෝස් නිෂ්පාදන කර්මාන්තයේ නිරත පිරිසක් සමග පැවති සාකච්ඡාවකට එක්වෙමින් අමාත්‍ය නලින්ද ජයතිස්ස මහතා මේ බව ප්‍රකාශ කළා. මෙරට ශල්‍ය ගෝස් නිෂ්පාදන කර්මාන්තයේ නියැලෙන තුන්සියකට ආසන්න දේශීය ශල්‍ය ගෝස් නිෂ්පාදකයින්ගේ සංගමයේ නියෝජිතයන් සමගයි මෙම සාකච්ඡාව පැවැත්වුණේ. වෛද්‍ය සැපයුම් අංශයේ නිලධාරීන් ද ඊට එක්වුණා. තුන්සියක් පමණ වන කර්මාන්තකරුවන් අතරින් 90%ක් පමණම කර්මාන්තය ගෘහස්ථව සිදුකරනවා. 1972 වසරේ දේශීය ග්‍රාමීය කර්මාන්තයක් ලෙස ශල්‍ය ගෝස් නිෂ්පාදනය ආරම්භ කෙරුණා. යුද්ධය , සුනාමිය , කොරෝනා වැනි ව්‍යසන අවස්ථාවලදී ද විදේශ විනිමය නොමැතිව අමුද්‍රව්‍ය ආනයනය කිරීමට පවා නොහැකි වු බැරැරුම් අවස්ථාවලදී ද කිසිදු හිඟයකින් තොරව මෙම නිෂ්පාදකයන් ශල්‍ය ගෝස් සැපයීම පිළිබඳ අමාත්‍යවරයා මෙහිදි ස්තූතිය පළ කළා. දේශීය ශල්‍ය ගෝස් නිෂ්පාදකයින් ඔවුන්ගේ යෝජනා හා ගැටලු අමාත්‍යවරයා වෙත ඉදිරිපත් කළා. එම ගැටලු කඩිනමින් විසඳීමට පියවර ගන්නා බවයි අමාත්‍ය නලින්ද ජයතිස්ස මහතා ප්‍රකාශ කළේ.", "source": "https://www.itnnews.lk/"},
{"title": "උතුරු නැගෙනහිර පළාත සංවර්ධනයට ස්විස්ටර්ලන්තයේ සහාය", "url": "https://www.itnnews.lk/2025/03/07/670017/", "cover_image": "https://www.itnnews.lk/wp-content/uploads/2025/03/swis-860x615.png", "date_published": "2025-03-07T01:01:13Z", "content": "උතුරු නැගෙනහිර පළාත් සංවර්ධනය කිරීමේදී යටිතල පහසුකම් සංවර්ධනය කිරීමටත් ජනතාවගේ ආර්ථිකය නගා සිටුවීමටත් සහාය ලබාදීමට ස්විස්ටර්ලන්තය සූදානමින් පසුවනවා. ශ්‍රී ලංකාවේ ස්විස්ටර්ලන්ත තානාපති  සිරි වෝල්ට් මහත්මිය ජනතා විමුක්ති පෙරමුණේ  ප්‍රධාන කාර්යාලයේ පැවති සාකච්ඡාවකදී මේ බව ප්‍රකාශ කළා. නව ආණ්ඩුව රට තුල සංහිදියාව ඇති කිරීමට ගන්නා උත්සාහය පිළිබඳ මෙහිදී අවදානය යොමු කෙරුණා. අය වැය ඉදිරිපත් කිරීමේදී සමාජයේ සියලු පාර්ශ්ව සම්බන්ධ කර ගැනීමට ගන්නා උත්සාහය තානාපතිවරියගේ ඇගයීමට ලක් වුණා. මෙම අවස්ථාවට ජනතා විමුක්ති පෙරමුණ වෙනුවෙන් එහි ජාත්‍යන්තර අංශයේ කමිටු සාමාජිකා නීතිඥ මධු කල්පනා ද එක් වුණා.", "source": "https://www.itnnews.lk/"},
{"title": "අර්ජුන් මහේන්ද්‍රන් ඇතුළු දස දෙනෙකුට එරෙහිව අධි චෝදනා ගොනු කිරීමට අනුමැතිය", "url": "https://www.itnnews.lk/2019/06/13/142121/", "cover_image": "https://www.itnnews.lk/wp-content/uploads/2019/06/arjun-1.jpg", "date_published": "2019-06-13T12:49:27Z", "content": "මහ බැංකුවේ හිටපු අධිපති අර්ජුන් මහේන්ද්‍රන් ඇතුළු දස දෙනෙකුට එරෙහිව චෝදනා 23 ක් යටතේ කොළඹ ස්ථීර ත‍්‍රිපුද්ගල මහාධිකරණයේ නඩු පවරන ලෙස අගවිනිසුරුවරයා නිතිපතිවරයාට උපදෙස් ලබාදි තිබෙනවා. එම අධි චෝදනා කොළඹ ස්ථීර ති‍්‍රපුද්ගල මහාධිකරණය හමුවේ ගොනු කිරිමට අවශ්‍ය අනුමැතිය ලබා ගැනිම වෙනුවෙන් නීතිපති දප්පුල ද ලිවේරා මහතා අගවිනිසුරුවරයා වෙත ඉල්ලිමක් යොමුකර තිබුණා. ඒ අනුව අගවිනිසුරුවරයාගේ අනුමැතිය අද (13) ලැබුණු බව නීතිපති සම්බන්ධීකරණ නිලධාරිනී රජයේ නීතිඥ නිශාරා ජයරත්න මෙනවිය ප‍්‍රකාශ කළා. මහා භාණ්ඩාගාර බැදුම්කර නිකුතුවේදි සිදුව ඇතැයි කියන වංචාව සම්බන්ධයෙනුයි මෙලෙස අධි චෝදනා ගොනුකර තිබෙන්නෙ.", "source": "https://www.itnnews.lk/"},
{"title": "රාජස්ථාන් රෝයල් පරදවා කිංග්ස් ඉලවන් ලකුණු 14ක ජයක් වාර්තා කරයි", "url": "https://www.itnnews.lk/2019/03/26/112968/", "cover_image": "https://www.itnnews.lk/wp-content/uploads/2019/03/rajastan.png", "date_published": "2019-03-26T05:23:47Z", "content": "ඉන්දිය ප්‍රිමියර් ලීග් ක්‍රිකට් තරගාවලියේ රාජස්ථාන් රෝයල් කණ්ඩායම සමග පැවති තරගයෙන් ලකුණු 14ක ජයක් වාර්තා කිරිමට කිංග්ස් ඉලවන් පන්ජාබ් කණ්ඩායම සමත් වුණා. එම තරගය මතභේදයට තුඩුදුන් දවා ගැනිමක් සමගයි නිමාවට පත් වුණේ. ජයිපූර්හි පැවති තරගයෙන් පළමුවෙන් පන්දුවට පහරදුන් කිංග්ස් ඉලවන් පන්ජාබ් කණ්ඩායම කඩුලු 04ක් දැවි ලකුණු 184ක් ලබා ගත්තා.  එහිදි ක්‍රිස් ගේල් හයේ පහර හතරක් සහ හතරේ පහර අටක් සමගින් ලකුණු ලකුණු 79ක් සිය ඉනිමට එක් කළා. පිලිතුරු ඉනිම ක්‍රිඩා කිරිමට පිටියට පිවිසි  රාජස්ථාන් රෝයල් කණ්ඩායමට ලබා ගත හැකි වුයේ කඩුලු 09ක් දැවි ලකුණු 170ක් පමණයි. එම කණ්ඩායම නියෝජනය කළ ජොස් බට්ලර් ලකුණු 69ක් ලබා සිටියදී දවා ගැනිමට කිංග්ස් ඉලවන් පන්ජාබ් කණ්ඩායම නියෝජනය කළ අශ්වින් සමත් වුණා. ඔහු මැන්කාඩ් ක්‍රමය යටතේයි එම දවා ගැනිම සිදු කළේ. නිත්‍යානුකුලව එවැනි දවා ගැනිමක් සිදු කළ හැකි නමුත් එම දවා ගැනිම මහත්වරුන්ගේ ක්‍රිඩාවේ ජීව ගුණයට කොපමණ දුරකට යෝග්‍ය දැයි ක්‍රිඩා විචාරකයින්, ක්‍රිකට් ක්‍රිඩකයින් ප්‍රශ්න කර සිටිනවා. මිට පෙර 2014 වසරේදීද ශ්‍රී ලංකා කන්ඩායම එංගලන්ත සංචාරයේදී ජොස් බට්ලර් ශ්‍රී ලංකා  ක්‍රිඩක සචිත්‍ර සේනානයක අතින්  මෙවැනිම ආකාරයෙන් දැවි ගියා. කෙසේ වෙතත් එහිදි සචිත්‍ර සේනානායක අවස්ථා දෙකකදී ඔහුට අනතුරු ඇගවිමක් සිදු කර තිබු අතර ඉන් අනතුරුවයි මැන්කාඩ් ක්‍රමය යටතේ ජොස් බට්ලර් දවා ගැනිමට කටයුතු කළේ.", "source": "https://www.itnnews.lk/"},
{"title": "තාර්කික නොවන නීති රීති හමුවේ රටේ ආර්ථිකය අඩාලවීමට ඉඩ දෙන්න බැහැ", "url": "https://www.itnnews.lk/2020/05/15/246717/", "cover_image": "https://www.itnnews.lk/wp-content/uploads/2020/05/gotabaya-2.jpg", "date_published": "2020-05-15T12:31:04Z", "content": "රජයේ දැවැන්ත ආර්ථික ඉලක්ක සපුරා ගැනීමට අදාළ ප්‍රතිපත්ති රට හමුවේ තබා ඇති බැවින් ඒවා හඹා යෑමේදී තාර්කික නොවන නීති රීති බාධාවක් කරගත යුතු නැතැයි ජනාධිපති ගෝඨාභය රාජපක්ෂ මැතිතුමා කියා සිටී. අමාත්‍යාංශ ලේකම්වරුන් සහ වැවිලි සහ කර්මාන්ත අංශයට අයත් ආයතන ප්‍රධානීන් සමඟ ඊයේ (14) පස්වරුවේ ජනාධිපති කාර්යාලයේ පැවැති විශේෂ සාකච්ඡාවකදී ජනාධිපතිතුමා මේ බව පැවසීය. වැවිලි හා කර්මාන්ත ක්ෂේත්‍රයට අදාළව දීර්ඝ කාලයක් පැවති ගැටළු නිරාකරණය සඳහා සාකච්ඡාව කැඳවා තිබිණි. රජයේ සහ අනුබද්ධ ආයතනවල පවතින ගැටළු නීති මාර්ගයට නොගොස් සාකච්ඡා මාර්ගයෙන් විසඳා ගත යුතු බව ජනාධිපතිතුමා අවධාරණය කළේය.රාජ්‍ය දැව සංස්ථාව සහ රාජ්‍ය වැවිලි සමාගම අතර දීර්ඝ කාලයක් පැවති නීතිමය ගැටළු පිළිබඳව දීර්ඝ වශයෙන් සාකච්ඡා කෙරිණ. “රටට ආවේණික නොවන සහ පරිසර සංරක්ෂණයට අදාළ නොවන වන වගා ඉවත් කොට රටට ගැලපෙන වගා හඳුන්වාදීමේ වැදගත්කම ද ජනාධිපතිතුමා පෙන්වා දුන්නේය. මහා භාණ්ඩාගාරයට බරක් නොවන ආකාරයට රාජ්‍ය ආයතන පවත්වා ගත යුතුය. ඒ සඳහා සැලසුම් ඉදිරිපත් කිරීමේදී දීර්ඝ කාලයක් ගත යුතු නැත. ඒ ඒ ආයතන අතර අවබෝධයෙන් හා රාජ්‍ය ප්‍රතිපත්ති හඳුනාගෙන කටයුතු කිරීමෙන් බොහෝ ගැටළු විසඳා ගත හැකිය. රජය  නිවැරදි ප්‍රතිපත්තිමය තීරණයක් ගත් විට සියලුම රාජ්‍ය ආයතන එම ප්‍රතිපත්ති අනුව වැඩ කළ යුතුය. හරි දේ කිරීමට කිසිවිටෙක බාධාවක් තිබිය නොහැක. නිවැරදි දේ කිරීමට නොහැකි රාජ්‍ය නිලධාරියා රටට බරකි. රාජ්‍ය නිලධාරියාගේ වගකීම ප්‍රශ්න විසඳීම මිස පැහැර හැරීම නොවන බව”ද ජනාධිපතිතුමා අවධාරණය කළේය. වසර ගණනාවක් තිස්සේ එතනෝල් ආනයනය නිසා රටේ ආර්ථිකයට විශාල හානියක් වූ බැවින් එය නතර කිරීමට පියවර ගත් බව පෙන්වා දුන් ජනාධිපති රාජපක්ෂ මැතිතුමා පෞද්ගලික ව්‍යාපාරිකයන්ගේ බලපෑම්වලට යටත් වී එම තීරණය වෙනස් නොකරන බව ද කීය. අනුබද්ධ ආයතන අතර පවතින ගැටළු නිසි පරිදි සාකච්ඡාවට නොගැනීමෙන් නඩු මගට යෑමට රජයේ ආයතනවලට සිදුව ඇති බවද මෙහිදී හෙළි විය. ඉඩම් ප්‍රතිසංස්කරණ කොමිෂන් සභාව නඩු 800ක් පමණ ගොනු කර ඇති අතර ඉන් 300 ක් පමණ වැවිලි සමාගම් සමඟ බවද හෙළි විය. අමාත්‍ය රෙමේෂ් පතිරණ මහතා සහ ජනාධිපති ලේකම් පී.බී. ජයසුන්දර මහතා ද සාකච්ඡාවට එක්ව සිටියහ.", "source": "https://www.itnnews.lk/"},
{"title": "ගාසා සටන් විරාමය දීර්ඝ කිරීමට ඊශ්‍රායලයේ එකඟත්වය", "url": "https://www.itnnews.lk/2025/03/02/668768/", "cover_image": "https://www.itnnews.lk/wp-content/uploads/2025/03/gaza-860x615.jpg", "date_published": "2025-03-02T04:41:38Z", "content": "ඊශ්‍රායලය හා හමාස් සංවිධානය අතර එළඹි සටන් විරාමයේ පළමු අදියර ඊයේ (01)  දිනයෙන් අවසන් වුණා. එහි දෙවන අදියර ක්‍රියාත්මක කිරීම සම්බන්ධයෙන් මේ වනවිට දෙපාර්ශ්වය අතර සාකච්ඡා පැවැත්වෙනවා. ඉදිරි සති හයක කාලය සදහා සටන් විරාමය තාවකාලිකව දීර්ඝ කිරීමට ඊශ්‍රායල රජයේ අනුමැතිය හිමිවී ඇති බවයි විදෙස් මාධ්‍ය සදහන් කරන්නේ. ඉදිරි සති හයක කාලය තුළදී මුස්ලිම් හා යුදෙව් ජාතිකයින්ගේ ආගමික වැඩසටහන් යෙදී ඇති බැවින් එම කාලය තුළදී මෙම සටන් විරාමය ක්‍රියාත්මක කිරීමට දෙපාර්ශවයේ අවදානය යොමුව තිබෙනවා.", "source": "https://www.itnnews.lk/"},
{"title": "ශ්‍රී ලංකාව 19න් පහළ ආසියානු කුසලානයේ අවසන් පූර්ව වටයට", "url": "https://www.itnnews.lk/2024/12/01/644351/", "cover_image": "https://www.itnnews.lk/wp-content/uploads/2024/12/u19-sl-860x615.jpg", "date_published": "2024-12-01T12:48:43Z", "content": "19න් පහළ ආසියානු කුසලාන ක්‍රිකට් තරගාවලියේ අද (01) පැවති ශ්‍රී ලංකා කණ්ඩායම සහ ඇෆ්ගනිස්ථාන කණ්ඩායම අතර තරගයේ ජය වාර්තා කිරීමට ශ්‍රී ලංකා කණ්ඩායම සමත් වුණා. ඒ ඇෆ්ගනිස්ථානය ලකුණු 131කින් පරාජයට පත් කරමින්. එක්සත් අරාබි එමීර් රාජ්‍යයේ සාජාහිදී පැවති මෙම තරගයේ පළමුව පන්දුවට පහරදුන් ශ්‍රී ලංකා කණ්ඩායම කඩුලු 07ක් දැවී ලකුණු 243ක් රැස්කිරීමට සමත් වුණා. අනතුරුව පිළිතුරු ඉනිම සඳහා පිටියට පිවිසි ඇෆ්ගනිස්ථාන 19න් පහළ කණ්ඩායමට පන්දුවාර 28යි පන්දු 02ක් අවසානයේ සියළු දෙනා දැවී රැස්කරගත හැකි වුණේ ලකුණු 112ක් පමණයි. පන්දු යැවීමේදී ශ්‍රී ලංකා කණ්ඩායමේ නිව්ටන් රංජිත්කුමාර්, විහස් තෙව්මික, සහ විරාජ් චමුදිත කඩුළු 02 බැගින්ද, ප්‍රවීන් මනීෂ කඩුළු 03ක්ද, කුගදාස් මාතුලන් එක් කඩුල්ලක්ද දවා ගත්තා. මෙම ජයග්‍රහණයත් සමග ‘B’ කාණ්ඩයෙන් ක්‍රීඩාකළ ශ්‍රී ලංකා කණ්ඩායම තවත් තරගයක් ඉතිරිව තිබියදීම අවසන් පූර්ව වටයට පිවිසීමට සමත් වුණා. ශ්‍රී ලංකා කණ්ඩායම මේ වනවිට සිය කාණ්ඩයේ පෙරමුණ හිමිකරගෙන සිටිනවා.", "source": "https://www.itnnews.lk/"},
{"title": "කුරුණෑගල ශික්ෂණ රෝහලේ ඖෂධ ගබඩාවේ ගින්නක්", "url": "https://www.itnnews.lk/2020/04/05/238036/", "cover_image": "https://www.itnnews.lk/wp-content/uploads/2020/04/kurunegala.jpg", "date_published": "2020-04-05T07:00:43Z", "content": "කුරුණෑගල ශික්ෂණ රෝහලේ ඖෂධ ගබඩාවේ ගින්නක් හටගෙන තිබෙනවා. මෙම ගින්න මැඩපැවැත්වීම සඳහා ගිනිනීමේ කණ්ඩායම් කිහිපයක්ම යොදවා තිබෙනවා.ගින්නට හේතුව මෙතෙක් හෙලිව නැහැ.", "source": "https://www.itnnews.lk/"},
{"title": "පුරා විද්‍යාත්මක සාධක සහිත ඉපැරණි ගල් ගුහාවක් සොයාගැනේ", "url": "https://www.itnnews.lk/2018/12/19/53635/", "cover_image": "https://www.itnnews.lk/wp-content/uploads/2018/12/Cave.png", "date_published": "2018-12-19T06:51:51Z", "content": "පුරා විද්‍යාත්මක සාධක සහිත ඉපැරණි ගල් ගුහාවක් නාඋල සේරුදණ්ඩාපළ ප‍්‍රදේශයෙන් සොයාගෙන තිබෙනවා. වන රක්ෂණ දෙපාර්තමේන්තුවේ හා පොලිසියේ නිලධාරින් එය නිරික්ෂණයට ලක්කළ බවයි අප වාර්තාකරු සඳහන් කළේ. එහිදී වසර ගණනාවක් පැරණි වළං කැබලි තොගයක් ද හමුවූ බව දුම්බර මිතුරෝ පරිසර සංවිධානයේ සභාපති නිමල් ආනන්ද කනහැර ආරච්චි මහතා ප‍්‍රකාශ කළා. මෙම ගුහාව පිලිබඳව පුරාවිද්‍යා දෙපාර්තමේන්තුවේ කඩිනම් අවධානය යොමුවිය යුතු බවයි දුම්බර මිතුරෝ පරිසර සංවිධානය පෙන්වා දෙන්නේ. ඒ වෙනුවෙන් අවශ්‍ය සහාය ලබාදීමට සුදානම් බව ද සභාපතිවරයා සදහන් කළා.", "source": "https://www.itnnews.lk/"},
{"title": "භාෂා ප්‍රශ්නයට විසදුම් ලබාදී ජාතික ප්‍රශ්නය අවසන් කරනවා", "url": "https://www.itnnews.lk/2019/07/05/149859/", "cover_image": "https://www.itnnews.lk/wp-content/uploads/2019/07/mano.jpg", "date_published": "2019-07-05T12:31:11Z", "content": "මතු පරපුරට යහපත් අනාගතයක් උදාකර දීමට වර්තමානයේ සියලු දෙනා කැප විය යුතු බව කතානායක කරූ ජයසූරිය මහතා පවසනවා. රාජ්‍ය භාෂා සතියේ සමාප්ති උලෙළට සහභාගි වෙමින් කතානායකවරයා මේ බව ප්‍රකාශ කළා. ජාතික ඒකාබද්ධතා,  රාජ්‍ය භාෂා,  සමාජ ප්‍රගති සහ හින්දු ආගමික කටයුතු අමාත්‍යාංශයයි උත්සවය සංවිධාන කළේ. ජාතික භාෂා,  අධ්‍යාපන හා පුහුණු ආයතනය ක්‍රියාත්මක කරන භාෂා නාලිකාව නිල වශයෙන් හඳුන්වා දීම ද මෙහිදී සිදුකෙරුණා. අමාත්‍ය මනෝ ගනේෂන් මහතා ඇතුලු පිරිසක් මීට එක්ව සිටියා. [ot-video type=”youtube” url=”https://youtu.be/Ni2XFoNN8iY”]", "source": "https://www.itnnews.lk/"},
{"title": "2015 න් පසු ගෙන ආ පනත් හා කොමිෂන් සභා මගින් සාධාරණය ඉටු කිරීමට හැකි වුනා", "url": "https://www.itnnews.lk/2019/07/07/150356/", "cover_image": "https://www.itnnews.lk/wp-content/uploads/2019/06/sagala-1.jpg", "date_published": "2019-07-07T07:42:13Z", "content": "2015 වසරෙන් පසු ගෙන ආ පාර්ලිමේන්තු පනත් හා කොමිෂන් සභා මගින් සාධාරණය ඉටු කිරීමට හැකිවූ බව අමාත්‍ය සාගල රත්නායක මහතා පවසනවා. දෙනියාය ප්‍රදේශයේ පැවැති වැඩසටහනකට එක්වෙමින් අමාත්‍යවරයා මේ බව කියා සිටියා. දෙනියාය, ගල්ලෑල්ල, ඌරුබොක්ක මාර්ගයේ සංවර්ධන කටයුතු ආරම්භ කෙරුණේ අමාත්‍ය සාගල රත්නායක මහතාගේ ප්‍රධානත්වයෙන්. ගින්නලිය සිට ඌරු බොක්ක දක්වා මාර්ගය කාපට් අතුරා සංවර්ධනය කිරීම සදහා වැය කෙරුණු මුදල රුපියල් ලක්ෂ 610ක්. අග්‍රාමාත්‍ය රනිල් වික්‍රමසිංහ මහතාගේ ධූරදර්ශී වැඩපිළිවෙල සම්බන්ධයෙන් ද අමාත්‍යවරයා මෙහිදී වැඩිදුරටත් අදහස් පළකලා. [ot-video type=”youtube” url=”https://youtu.be/0BIjPYh2XDM”]", "source": "https://www.itnnews.lk/"},
{"title": "බලංගොඩ කල්තොට මාර්ගයේ රිය ධාවනයේදී සැලකිලිමත් වන්න", "url": "https://www.itnnews.lk/2023/11/02/527312/", "cover_image": "https://www.itnnews.lk/wp-content/uploads/2023/11/reporter.png", "date_published": "2023-11-02T03:52:12Z", "content": "බලංගොඩ  කල්තොට මාර්ගයේ  මොළමුරේ   සිට  කල්තොට  දෙසය   නාය  යැමෙි  අවදානමක් පවතින  වර්ෂාවත්  සමඟ බලංගොඩ  කල්තොට  ප්‍රධාන  මාර්ගයේ  මොළමුරේ  සිට   බෙල්ලන්ගල දෙසට   මාර්ගයේ නායයාමි සිදුවිය හැකි බැවින් ප්‍රවෙිශමෙන් රිය ධාවනය කරන  ලෙස මාර්ග සංවර්ධන  අධිකාරියේ  පැල්මඩුල්ල විධායක ඉංජිනේරු  කාර්යාලය  ජනතාවට දැනුම්  දෙයි. පවතින අධික වර්ෂාවත් සමඟ මාර්ගයට ගල්  පෙරලීමේ  සහ  පස් කඳු කඩා  වැටීමෙිි  අවදානමක්  පවතින  බවට  එම කාර්යාලය  ඊයේ සිට නාම පුවරුද  සවි  කර  ජනතාව  දැනුමින් සිටිනවා. මාර්ගයට   ඉහළින්  ඇති  ඉවුරැවල සහ   රක්ෂිත  කොටසේ අවදානම්   ගල්  සහ  පස්  කඳු  රැඳී තිබෙන  බවත්  තඳ  වර්ෂාවත්  සමඟ ඒවා  මාර්ගයට  කඩා  වැටීමෙිි  හැකියාව වැඩි බවද  විධායක ඉංජිනේරු කාර්යාලය   වැඩිදුරටත්  පවසනවා.", "source": "https://www.itnnews.lk/"},
{"title": "කොරියානු රජයෙන් ශ්‍රී ලංකාවේ අධ්‍යාපනයට ආධාර රැසක්", "url": "https://www.itnnews.lk/2021/09/29/365758/", "cover_image": "https://www.itnnews.lk/wp-content/uploads/2021/09/dinesh-2.jpg", "date_published": "2021-09-29T07:21:11Z", "content": "කොරියානු තානාපති සන්තූෂ් වූන්ජින් ජියොන්ග් (Santush Woonjin Jeong) මහතා සහ අධ්‍යාපන අමාත්‍ය දිනේෂ් ගුණවර්ධන මහතා අතර හමුවක් ඊයේ (29) ඉසුරුපාය, අධ්‍යාපන අමාත්‍යංශයේ දී සිදු විය. එහිදී ශ්‍රී ලංකාවේ අධ්‍යාපන සහ උසස් අධ්‍යාපන ‍ක්ෂේත්‍රයේ සංවර්ධනය වෙනුවෙන් ආධාර ලබාදීමට එකඟතාව පළ විය. ඒ අනුව පුනර්ජනනීය බලශක්තිය, ගණිත සහ භාෂා සංවර්ධනය, තාක්ෂණික සංවර්ධනය සහ මානව සම්පත් යන අංශයන්හි සංවර්ධනය උදෙසා ශ්‍රී ලංකා රජයට ආධාර ලබාදීමට එකඟත්වය පළ කළේ ය. කිලිනොච්චි දිස්ත්‍රික්කය සඳහා “ප්‍රාථමික සහ ද්විතීය අධ්‍යාපනය සඳහා වඩාත් හොඳ භෞතික පරිසරයක් ගොඩනඟා දීම” මැයෙන් වන ව්‍යාපෘතිය යටතේ ගුරු පුහුණුව සහ විෂය පරිබාහිර ක්‍රියාකාරකම් සඳහා ආදර්ශ විද්‍යාල 04ක් ක්‍රියාවට නැංවීම,‍ පන්තිකාමර අලුත්වැඩියාව සහ ඉදිකිරීම් , පාසල්වල විශේෂ අධ්‍යාපනික ඒකක සඳහා අවශ්‍ය උපකරණ ලබා දීම, ශ්‍රව්‍ය දෘෂ්‍ය උපකරණ පාසල්වලට සහ ගුරුවරුන්ට සැපයීම, ගුරුවරුන්ගේ සහ විදුහල්පතිවරුන්ගේ ශක්‍යතා සංවර්ධනය සඳහා වැඩසටහන් ක්‍රියාවට නැංවීම, සහ සමාජ ඒකාබද්ධතාවය වර්ධනය කිරීම සඳහා අවශ්‍ය පහසුකම් සැපයීම ආදී ක්‍රියාකාරකම් ගණනාවක් එම ව්‍යාපෘතිය මඟින් සිදු කිරීමට අපේක්ෂිත බව අවධාරණය විය. එමෙන් ම මෙරට තාක්ෂණික අධ්‍යාපනය සඳහා නව ජාතික අධ්‍යාපන විද්‍යාලයක් අලුතින් පිහිටුවීම පිළිබඳව ද මෙහි දී සාකච්ඡා විය.", "source": "https://www.itnnews.lk/"},
{"title": "අනුරාධපුර මහජන සෞඛ්‍ය පරීක්ෂකවරුන්ට සෞඛ්‍ය ආරක්ෂක උපකරණ", "url": "https://www.itnnews.lk/2021/05/20/338270/", "cover_image": "https://www.itnnews.lk/wp-content/uploads/2021/05/anuradapura.png", "date_published": "2021-05-20T11:09:33Z", "content": "අනුරාධපුර මහජන සෞඛ්‍ය පරික්ෂකවරුන්ගේ ප්‍රයෝජනය සදහා සෞඛ්‍ය ආරක්ෂක උපකරණ බෙදාදීමක් සිදු කෙරුණා. ඒ අනුරාධපුර දිස්ත්‍රික් ලේකම් කාර්යාලයේදීයී. දිස්ත්‍රික්කයේ මහජන සෞඛ්‍ය පරික්ෂකවරුන් සිය දෙනෙකු සදහා මුඛ ආවරණ හා දෑත් සේදීමේ දියර ලබාදීම මෙහිදී සිදු වුණා. ග්‍රාමීය සමාජ සංවර්ධන ආයතනයයි මේ සදහා දායකත්වය ලබාදී තිබෙන්නේ. සෞඛ්‍ය ආරක්ෂක  උපකරණ ලබාදීමේ අවස්ථාවට දිස්ත්‍රික් ලේකම් කාර්යාලයේ නිලධාරීන් රැසක් එක්ව සිටියා.", "source": "https://www.itnnews.lk/"},
{"title": "විටින් විට වැසි හෝ ගිගුරුම් සහිත වැසි", "url": "https://www.itnnews.lk/2022/05/27/413543/", "cover_image": "https://www.itnnews.lk/wp-content/uploads/2021/01/wessa-1.jpg", "date_published": "2022-05-27T12:21:24Z", "content": "බස්නාහිර, සබරගමුව සහ වයඹ පළාත්වලත් මහනුවර, නුවරඑළිය, ගාල්ල සහ මාතර දිස්ත්‍රික්කවලත් විටින් විට වැසි හෝ ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසනවා. ඌව පළාතෙත් අම්පාර සහ මඩකලපුව දිස්ත්‍රික්කවලත් සවස් කාලයේදී හෝ රාත්‍රි කාලයේදී ස්ථාන ස්වල්පයක වැසි හෝ ගිගුරුම් සහිත වැසි ඇතිවේ. උතුරු, උතුරු-මැද සහ වයඹ පළාත්වලත් ත්‍රිකුණාමලය දිස්ත්‍රික්කයේත් විටින් විට හමන පැ.කි.මී. 40 ක පමණ තද සුළං ඇතිවිය හැක. ගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙස ජනතාවගෙන් කාරුණිකව ඉල්ලා සිටිනු ලැබේ.", "source": "https://www.itnnews.lk/"},
{"title": "කෘතිම වැසි ඇති කිරිමේ නියමු ව්‍යාපෘතිය ලබන මාසයේදී", "url": "https://www.itnnews.lk/2019/02/27/103617/", "cover_image": "https://www.itnnews.lk/wp-content/uploads/2019/02/rain.png", "date_published": "2019-02-27T04:13:52Z", "content": "කෘතිම වැසි ඇති කිරිමේ නියමු ව්‍යාපෘතිය ලබන මාසයේදී ආරම්භ කරන බව විදුලි බල අමාත්‍යංශය ප‍්‍රකාශ කළා. ඒ පිළිබඳ අධ්‍යනය කිරිමට කමිටුවක් පත්කර තිබෙනවා. ගුවන් හමුදාව සහ විදුලිබල මණ්ඩලය ඇතුළු ආයතනවල නියෝජිතයන් ඊට ඇතුළත් බවයි විදුලි බල අමාත්‍යංශ අධ්‍යක්ෂ සුලක්ෂණ ජයවර්ධන මහතා ප‍්‍රකාශ කළේ. ජල පෝෂක ප‍්‍රදේශවලට වර්ෂාව අඩුවන විට එම තත්ත්වය සමථයකට පත්කිරිමට නව ව්‍යපාතියෙන් පහසුකම් සැලසෙන බවයි සුලක්ෂණ ජයවර්ධන මහතා පවසන්නේ.", "source": "https://www.itnnews.lk/"},
{"title": "සමාගම් ලියාපදිංචි කිරීමේ ගාස්තු සංශෝධනය කෙරේ", "url": "https://www.itnnews.lk/2022/10/27/442625/", "cover_image": "https://www.itnnews.lk/wp-content/uploads/2022/10/registration.jpg", "date_published": "2022-10-28T06:55:26Z", "content": "තිබෙනවා. මුදල් අමාත්‍යවරයා ලෙස ජනාධිපතිවරයායි ඊට අදාළ ගැසට් නිවේදනය නිකුත් කර ඇත්තේ. සමාගම් ලියාපදිංචි කිරිමේ ගාස්තු සංශෝධනය බලපැවැත්වෙන්නේ පසුගිය 25වනදා සිටයි. අදාළ සංශෝධිත ගාස්තුවලට වැට් බදු ද එකතු වන බව ගැසට් නිවේදනයේ සදහන්. සීමා සහිත පෞද්ගලික සමාගමක් ලියාපදිංචි කිරිම සදහා වන ගාස්තුව රුපියල්  4600ක් ලෙසයි ගැසට් නිවේදනයේ දැක්වෙන්නේ. සීමා සහිත පොදු සමාගමක් ලියාපදිංචිය සදහා සංශෝධිත ගාස්තුව රුපියල්  23000ක්. සමාගමක නාමයක් ලියාපදිංචි කිරිම සදහා වන ගාස්තුව රුපියල් 2300ක් බවයි අදාළ ගැසට් නිවේදනයේ තවදුරටත් දැක්වෙන්නේ.", "source": "https://www.itnnews.lk/"},
{"title": "වගා හානි සිදුවු ගොවීන්ට මහ කන්නයේ වගා කටයුතු සඳහා ඩීසල් නොමිලේ", "url": "https://www.itnnews.lk/2023/11/07/528568/", "cover_image": "https://www.itnnews.lk/wp-content/uploads/2023/11/waga-hani.png", "date_published": "2023-11-07T04:16:21Z", "content": "වගා හානි සිදුවු ගොවීන්ට මහ කන්නයේ වගා කටයුතු සඳහා ඩීසල් නොමිලේ ලබාදීමට තීරණය කර තිබෙනවා. කෘෂිකර්ම අමාත්‍යාංශය මේ බව නිවේදනය කළා. පසුගිය යළ කන්නයේ නියගය හේතුවෙන් වගා හානි වු අක්කර 65000කට මහකන්නයේ වගා කටයුතු සදහා සහනයක් ලෙස රුපියල් 17000ක ඩීසල් ලබාදීමට කෘෂිකර්ම අමාත්‍යාංශය තීරණය කර තිබෙනවා. රජය මගින් පොහොර මිලදී ගැනීමට ගොවියෙකුට ලබාදෙන රුපියල් 15000ක සහන මුදල හා වන්දි වශයෙන් හෙක්ටාර් එකකට ලබාදෙන රුපියල් ලක්ෂයේ මුදලට අමතරවයි ඩීසල් සදහා මෙම මුදල ලබා දෙන්නේ. අමාත්‍ය මහින්ද අමරවීර මහතාගේ ප්‍රදානත්වයෙන් පැවති සාකච්ඡාවක දී මෙම තීරණය ගනු ලැබුවා. ගොවි ජනතාවට නොමිලේ ඩීසල් ලිටර් මිලියන 6යි දශම 5ක් ලබාදීමට කෘෂිකර්ම දෙපාර්තමේන්තුව කටයුතු කළා. එහෙත් ගොවීන් වැඩිපිරිසක් තමන්ට හිමි ඩීසල් තොග ලබා නොගැනීම හේතුවෙන් ඩීසල් ලිටර මිලයන දෙකක් ඉතිරිව තිබෙනවා. එම ඩීසල් තොගය මෙසේ වගා හානි වු ගොවීන්ට බෙදා දීමටයි තීරණය කර ඇත්තේ.", "source": "https://www.itnnews.lk/"},
{"title": "මන්නාරම සුළං බලාගාරය විවෘත කෙරේ", "url": "https://www.itnnews.lk/2023/08/06/506008/", "cover_image": "https://www.itnnews.lk/wp-content/uploads/2023/08/kanchana.png", "date_published": "2023-08-06T12:12:06Z", "content": "මන්නාරම ප්‍රදේශයේ ඉදි කරන ලද මෙගා වොට් 15ක සුළං බලාගාරය අද (06) අමාත්‍ය කංචන විජේසේකර මහතා විසින් විවෘත කර තිබෙනවා. ඒ අනුව සුළං කුළුණු 6ක් මගින් ජාතික පද්ධතියට මෙමගින් විදුලිය නිපදවනු ඇති. විදුලි බල හා බලශක්ති අමාත්‍ය කංචන විජේසේකර මහතා පැවැසුවේ නියමිත කාලයටත් පෙර මෙම ව්‍යාපෘතිය සම්පූර්ණ කිරීමට අදාළ සමාගම කටයුතු කර ඇති බවයි.", "source": "https://www.itnnews.lk/"},
{"title": "ජාතික මහා ක්‍රීඩා උළෙල සාර්ථක කර ගැනීමට උපරිමයෙන් ක්‍රියා කරනවා", "url": "https://www.itnnews.lk/2023/06/23/494323/", "cover_image": "https://www.itnnews.lk/wp-content/uploads/2023/06/rohana.png", "date_published": "2023-06-23T09:41:40Z", "content": "වෙන්කර ඇති මුදලින් ජාතික මහා ක්‍රීඩා උළෙල සාර්ථක කර ගැනීම සදහා උපරිමයෙන් ක්‍රියා කරන බව රාජ්‍ය අමාත්‍ය රෝහණ දිසානායක මහතා පවසනවා. මේ සම්බන්ධයෙන් පළවන අසත්‍ය ප්‍රචාර පිළිබදවත් අමාත්‍යවරයා පැහැදිලි කළා.", "source": "https://www.itnnews.lk/"},
{"title": "ප්‍රදේශ රැසකට සවස් කාලයේ වැසි", "url": "https://www.itnnews.lk/2025/03/02/668742/", "cover_image": "https://www.itnnews.lk/wp-content/uploads/2025/03/wassak-860x615.jpg", "date_published": "2025-03-02T00:30:54Z", "content": "නැගෙනහිර, දකුණු සහ ඌව පළාත්වලත් මාතලේ, නුවරඑළිය සහ පොළොන්නරුව දිස්ත්‍රික්කවලත් විටින් විට වැසි හෝ ගිගුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව පවසනවා. උතුරු පළාතේත්  අනුරාධපුර දිස්ත්‍රික්කයේත් වැසි වාර කිහිපයක් ඇති විය හැකියි. සෙසු ප්‍රදේශවල සවස් කාලයේදී හෝ රාත්‍රී කාලයේදී තැනින් තැන වැසි හෝ ගිගුරුම් සහිත වැසි ඇතිවේ. බස්නාහිර, සබරගමුව, දකුණු සහ ඌව පළාත්වලත් මාතලේ සහ නුවරඑළිය දිස්ත්‍රික්කයේ ඇතැම් ස්ථාන වලට මි.මි. 75 ට වැඩි තරමක තද වැසි ඇතිවිය හැක. ගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙස ජනතාවගෙන් කාරුණිකව ඉල්ලා සිටිනු ලැබේ.", "source": "https://www.itnnews.lk/"},
{"title": "ඩයනාගේ සිද්ධිය ගැන සොයාබලන කමිටුව අද යළි රැස්වෙයි", "url": "https://www.itnnews.lk/2023/11/06/528331/", "cover_image": "https://www.itnnews.lk/wp-content/uploads/2023/11/dayana.png", "date_published": "2023-11-06T04:11:12Z", "content": "රාජ්‍ය ඇමතිනී ඩයනා ගමගේ සහ මන්ත්‍රීවරු කිහිපදෙනෙකු අතර පාර්ලිමේන්තු පරිශ්‍රයේ දී ඇති වු සිද්ධිය පිළිබඳව කරුණු සොයාබැලීමට පත් කළ කමිටුව අද (06) රැස්වීමට නියමිතව තිබෙනවා. නියෝජ්‍ය කතානායක අජිත් රාජපක්ෂ මහතාගේ ප්‍රධානත්වයෙන් මෙම කමිටුව පත්කළ අතර එම සිදුවීමට අදාළ පාර්ලිමේන්තුවේ CCTV දර්ශන ද අදාළ කමිටුව විසින් පසුගියදා නිරීක්ෂණය කරනු ලැබීය. ඒ අනුව මෙම සිදුවීමට සම්බන්ධ පාර්ශව අද දිනයේ මෙම කමිටුව හමුවට කැඳවා ඇති බව වාර්තා වේ. පසුගිය දා පාර්ලිමේන්තු පරිශ්‍රයේ දී රාජ්‍ය අමාත්‍ය ඩයනා ගමගේ සහ සමගි ජනබලවේලය පක්ෂයේ රෝහණ බණ්ඩාර සහ සුජිත් සංජය පෙරේරා මන්ත්‍රීවරුන් අතර ගැටුම්කාරී තත්ත්වයක් හටගෙන තිබු අතර ඒ සම්බන්ධයෙන් සොයාබැලීමට කමිටුවක් පත්කර තිබුණා.", "source": "https://www.itnnews.lk/"},
{"title": "මුහුණු පොතෙන් ජනපතිට තර්ජනාත්මක ප්‍රකාශයක් පළ කළ තරුණයා රිමාන්ඩ්", "url": "https://www.itnnews.lk/2023/09/05/513667/", "cover_image": "https://www.itnnews.lk/wp-content/uploads/2023/04/rimand.png", "date_published": "2023-09-05T07:30:47Z", "content": "ජනාධිපතිවරයාට තර්ජනාත්මක ස්වරූපයේ ප්‍රකාශයක් මුහුණු පොතේ පළ කිරීමේ සිද්ධියක් සම්බන්ධයෙන් අත්අඩංගුවට ගත් තරුණයෙකු රක්ෂිත බන්ධනාගාර ගත කිරීමට අධිකරණය නියෝග කළා. ජනාධිපති රනිල් වික්‍රමසිංහ මහතා පසුගිය දා එප්පාවෙල හා තඹුත්තේගම ප්‍රදේශවල සංචාරයක නිරත වුණා. එම කාලසීමාව තුළ සැකකරු මුහුණ පොතේ හි තර්ජනාත්මක ප්‍රකාශයක් පළ කර තිබු බවයි අපරාධ පරීක්ෂණ දෙපාර්තමේන්තුව අධිකරණයට දැනුම් දුන්නේ. ඒ අනුව එප්පාවෙල පදිංචිකරුවෙකු වු මෙම සැකකරු ලබන 8 වනදා දක්වා රක්ෂිත බන්ධනාගාර ගත කරන ලෙස කොළඹ මහේස්ත්‍රාත් අධිකරණය නියෝග කළා.", "source": "https://www.itnnews.lk/"},
{"title": "සෞදි අරාබියේ ආරම්භක දිනය සැමරීමට විපක්ෂ නායක එක්වෙයි", "url": "https://www.itnnews.lk/2025/02/23/667102/", "cover_image": "https://www.itnnews.lk/wp-content/uploads/2025/02/sajith-860x615.jpg", "date_published": "2025-02-23T11:24:25Z", "content": "සෞදි අරාබියේ ආරම්භක දිනය සැමරීම නිමිතිකරගෙන සෞදි අරාබීය තානාපති කාර්යාලය උත්සවයක් සංවිධාන කර තිබුණා. සෞදි අරාබියේ ආරම්භක දිනය සැමරීම වෙනුවෙන් සෞදි අරාබි තානාපති කාර්යාලය සංවිධාන කර තිබු උත්සවය පසුගියදා පැවැත්වුණා. ශ්‍රී ලංකාව හා සෞදි අරාබිය අතර ශක්තිමත් රාජ්‍ය තාන්ත්‍රික සහ සංස්කෘතික සබඳතා තවත් ශක්තිමත් කරමින් මෙම උත්සවය පැවැත්වුණා. එම  අවස්තාවට විපක්ෂ නායක සජිත් ප්‍රේමදාස මහතා ද එක්ව සිටියා.", "source": "https://www.itnnews.lk/"},
{"title": "පසුගිය දෙසැම්බර් මාසයේ ආනයනය කැපී පෙනෙන ලෙස පහළට", "url": "https://www.itnnews.lk/2019/03/14/108856/", "cover_image": "https://www.itnnews.lk/wp-content/uploads/2018/07/bank.png", "date_published": "2019-03-14T05:33:34Z", "content": "පසුගිය දෙසැම්බර් මාසයේ ආනයන වියදම කැපීපෙනෙන ලෙස පහළගොස් ඇතැයි ශ‍්‍රී ලංකා මහ බැංකුව පවසනවා. එය සියයට 15යි දශම තුනක පහළයාමක්. අපනයන ආදායම සියයට එකයි දශම හතරකින් වර්ධනය වී ඇති බවයි මහ බැංකු ආර්ථික පර්යේෂණ දෙපාර්තමේන්තුව පෙන්වා දෙන්නේ. පසුගිය වසරේ සමස්ථ අපනයන ආදායම ඇමරිකා ඩොලර් බිලියන 11 දශම නවයක්. එය පෙර වසරට සාපේක්ෂව සියයට හතරයි දශම හතක වර්ධනයක් බවයි මහ බැංකු වාර්තා සඳහන් කරන්නේ.", "source": "https://www.itnnews.lk/"},
{"title": "අගමැති ග්‍රාමීය නිවාස ව්‍යාපෘතිවල ප්‍රගතිය විමසා බලයි", "url": "https://www.itnnews.lk/2021/03/12/325129/", "cover_image": "https://www.itnnews.lk/wp-content/uploads/2021/03/PM-5.jpg", "date_published": "2021-03-12T11:13:57Z", "content": "ග්‍රාමීය නිවාස ව්‍යාපෘතිවල ප්‍රගතිය ගරු අග්‍රාමාත්‍ය මහින්ද රාජපක්ෂ මහතා විසින් අද දින පෙරවරුවේ විමසා බැලුවේය. ග්‍රාමීය නිවාස සහ ඉදිකිරීම් හා ගොඩනැගිලි ද්‍රව්‍ය කර්මාන්ත ප්‍රවර්ධන රාජ්‍ය අමාත්‍යංශයේ විශේෂ ප්‍රගති සමාලෝචනයට එක්වෙමින් අග්‍රාමාත්‍යතුමා මේ පිළිබඳව අවධානය යොමු කළේය. සෙත්සිරිපායේ පිහිටි බුද්ධශාසන, ආගමික හා සංස්කෘතික කටයුතු අමාත්‍යංශ ශ්‍රවණාගාරයේ දී මෙම විශේෂ ප්‍රගති සමාලෝචන රැස්වීම පැවැත්විණි. “ සැමට නිවසක් සහ තිරසර ඉදිකිරීම් කර්මාන්තයක්” තේමාවෙන් සිය රාජ්‍ය අමාත්‍යංශය ඔස්සේ ක්‍රියාත්මක වැඩපිළිවෙල මෙහි දී රාජ්‍ය අමාත්‍ය ඉන්දික අනුරුද්ධ මහතා විසින් පැහැදිළි කළේය. ග්‍රාමීය නිවාසවලට අමතරව ඉදිකිරීම් හා ගොඩනැගිලි කර්මාන්ත ක්ෂේත්‍රයේ මේ වනවිට පවතින ව්‍යාපෘති හා ඒවායේ ප්‍රගතිය අග්‍රාමාත්‍යතුමාගේ අවධානයට ලක්විය. “ඔබට ගෙයක්-රටට හෙටක්”ආධාර නිවාස වැඩසටහන යටතේ 2020 වසරේ දී ග්‍රාමීය නිවාස 6745ක වැඩ අවසන් කර ඇති අතර ඒ වෙනුවෙන් රජය රුපියල් මිලියන 5257ක් වැය කර තිබේ. මෙම ග්‍රාමීය නිවාස ව්‍යාපෘතිය යටතේ 2021 වසරේ නිවාස 14022ක් ඉදිකිරීමට නියමිතය. ඉන් 1917ක වැඩ මේ වනවිට ආරම්භ කර ඇත. \nමෙයට අමතරව මහා සංඝරත්නයේ දෙමාපියන් වෙනුවෙන් ක්‍රියාත්මක මිහිඳු නිවහන නව නිවාස ව්‍යාපෘතිය පිළිබඳව අග්‍රාමාත්‍යතුමා විමසා සිටියේය. ඒ අනුව අදාළ ව්‍යාපෘතිය යටතේ නිවාස 2000ක් ඉදිකිරීමට නියමිත අතර ඉන් නිවාස 50ක කටයුතු මේ වනවිට ආරම්භ කර ඇති බව නිලධාරිහු අග්‍රාමාත්‍යතුමාට පෙන්වා දුන්හ. ජාතික නිවාස සංවර්ධන අධිකාරිය, ඕෂන් වීව් සංවර්ධන පුද්ගලික සමාගම, ඉදිකිරීම් කර්මාන්ත සංවර්ධන අධිකාරිය, රජයේ කර්මාන්තශාලා දෙපාර්තමේන්තුව, ගොඩනැගිලි ද්‍රව්‍ය සංස්ථාව, ගොඩනැගිලි ද්‍රව්‍ය දෙපාර්තමේන්තුව, රාජ්‍ය ඉංජිනේරු සංස්ථාව සහ ජාතික යන්ත්‍රෝපකරණ ආයතනය ඔස්සේ ක්‍රියාත්මක ව්‍යාපෘතිවල ප්‍රගතිය අග්‍රාමාත්‍යතුමා මෙහිදී විමසා බැලුවේය. ග්‍රාමීය නිවාස සහ ඉදිකිරීම් හා ගොඩනැගිලි ද්‍රව්‍ය කර්මාන්ත ප්‍රවර්ධන රාජ්‍ය අමාත්‍ය ඉන්දික අනුරුද්ධ, අග්‍රාමාත්‍ය කාර්ය මණ්ඩල ප්‍රධානී යෝෂිත රාජපක්ෂ, නාගරික සංවර්ධන හා නිවාස අමාත්‍යංශයේ ලේකම් සිරිනිමල් පෙරේරා, අතිරේක ලේකම් ආචාර්ය එම්.එම්.එස්.බී යාලේගම, රාජ්‍ය අමාත්‍යංශයේ ලේකම් ඉංජිනේරු කීර්ති රංජිත් අබේසිරිවර්ධන, අතිරේක ලේකම් පුෂ්පා එදිරිසිංහ, ජාතික නිවාස සංවර්ධන අධිකාරියේ සභාපති රේණුක පෙරේරා, රාජ්‍ය ඉංජිනේරු සංස්ථාවේ සභාපති ආර්. කළුපහන, ගොඩනැගිලි ද්‍රව්‍ය සංස්ථාවේ සභාපති මහේන්ද්‍ර විජේසේකර මහත්වරු ඇතුළු රාජ්‍ය අමාත්‍යංශයට අයත් ආයතන ප්‍රධානීන් හා නිලධාරීන් රැසක් මෙම අවස්ථාවට එක්ව සිටියහ.", "source": "https://www.itnnews.lk/"},
{"title": "දකුණේ පාතාල කල්ලි ප්‍රබලයෙකු වන පොඩි ලැසීගේ මව අත්අඩංගුවට", "url": "https://www.itnnews.lk/2020/08/25/277164/", "cover_image": "https://www.itnnews.lk/wp-content/uploads/2020/07/women-arrest.jpg", "date_published": "2020-08-25T10:48:21Z", "content": "දකුණේ පාතාල කල්ලි ප්‍රබලයෙකු වන ආරුමාහන්දි ජනිත් මධුශංඛ ද සිල්වා නොහොත් පොඩි ලැසීගේ මව පොලිස් අත්අඩංගුවට ගෙන තිබෙනවා. මෙම සැකකාරිය මත්ද්‍රව්‍ය ජාවාරමෙන් උපයා ගත් මුදල් පරිහරණය කිරීම සම්බන්ධයෙනුයි පොලිස් අත්අඩංගුවට පත්ව තිබෙන්නේ. ඇය සතුව තිබී රුපියල් පනස් එක්දහසක්, ජංගම දුරකතන පහක්, බැංකු ගිණුම් පාස් පොතක් ඇතුළු භාණ්ඩ රැසක් පොලිස් භාරයට ගෙන තිබෙනවා. පනස් හැවිරිදි මෙම සැකකාරිය කොට්ටාව පොලිස් වසමේ මායා මාවත පන්නිපිටිය ප්‍රදේශයේ සැඟව සිටියදීයි පොලිසිය සොයාගෙන තිබෙන්නේ. පෑලියගොඩ බස්නාහිර පළාත් උතුර අපරාධ කොට්ඨාසය වැටලීම සිදුකළා. සැකකාරිය අද දින අධිකරණයට ඉදිරිපත් කිරීමට නියමිතයි.", "source": "https://www.itnnews.lk/"},
{"title": "ජාතික මහා ක්‍රීඩා උළෙලට සියල්ල සූදානම්", "url": "https://www.itnnews.lk/2018/10/11/36596/", "cover_image": "https://www.itnnews.lk/wp-content/uploads/2018/09/sports-6.png", "date_published": "2018-10-11T10:04:19Z", "content": "44 වන ජාතික මහා ක්‍රීඩා උළෙල පොලොන්නරුව දිස්ත්‍රික් ක්‍රීඩා පිටියේදී ආරම්භ කිරිමට මේ වන විට සියලු කටයුතු සූදානම්. මෙවර තරගාවලියට පළාත් නවයම නියෝජනය කරමින් ක්‍රීඩක ක්‍රීඩිකාවන් 1543 දෙනෙකු එක්වීමට නියමිතයි.  නිලධාරීන් 500කට ආසන්න පිරිසක්ද ඊට එක්වනු ඇති.  ක්‍රීඩා උළෙලේ සමාරම්භක උලෙල තවත් කෙටි වේලාවකින් ආරම්භ කිරීමට නියමිතයි.  කෙටි දුර ධාවක කසුන් කල්හාර ක්‍රීඩකයා හා දැල් පන්දු කණ්ඩායමේ නායිකා එල් ප්‍රියංගිකා ක්‍රීඩා උළෙලේ ගිනි සිලුව දැල්වීමට නියමිතයි.", "source": "https://www.itnnews.lk/"},
{"title": "බංගලිදේශ පි‍්‍රමියර් ලීග් T20 තරඟාවලිය කල්යයි", "url": "https://www.itnnews.lk/2019/11/09/190775/", "cover_image": "https://www.itnnews.lk/wp-content/uploads/2019/11/BPL.jpg", "date_published": "2019-11-09T04:29:48Z", "content": "බංගලිදේශ පි‍්‍රමියර් ලීග් 20 යි 20 තරඟාවලිය දෙසැම්බර් 31 වනදා කල්දමා තිබෙනවා. ඒ තරඟාවලියට සහභාගී වන කණ්ඩායම් සහ බංගලිදේශ කි‍්‍රකට් පාලක මණ්ඩලය අතර ආදායම් බෙදීයාම පිළිබද මතුව ඇති ගැටලුව හේතුවෙන්. තරඟය මීටපෙර ආරම්භ කිරීමට සැලසුම් කර තිබුණේ දෙසැම්බර් 6 වනදා. නව තරඟ කාලසටහනට අනුව සමාරම්භක උත්සවය දෙැසම්බර් 8 වනදා පැවැත්වීමට තීරණය කර තිබෙනවා. මෙවර බංගලිදේශ පි‍්‍රමියර් ලීග් තරඟාවලිය සඳහා ලසිත් මාලිංග, ඉසුරු උදාන, සික්කුගේ ප‍්‍රසන්න, දසුන් ශානක, තිසර පෙරේරා සහ අසේල ගුණරත්න යන ශ්‍රී‍්‍ර ලාංකික කී‍්‍රඩකයන් ඇතුලත්.", "source": "https://www.itnnews.lk/"},
{"title": "ඉන්දීය කි‍්‍රකට් කී‍්‍රඩකයන්ගේ දීමනා වැඩි කෙරේ", "url": "https://www.itnnews.lk/2019/09/22/175966/", "cover_image": "https://www.itnnews.lk/wp-content/uploads/2019/09/india-cricket.jpg", "date_published": "2019-09-22T06:30:02Z", "content": "ඉන්දීය කි‍්‍රකට් කී‍්‍රඩකයන්ගේ දෛනික දීමනාව වැඩි කිරීමට තීරණය කර තිබෙනවා. මේ වනවිට දිනකදී ඔවුන්ට ලබාදෙන දීමනාව ඇමරිකා ඩොලර් 125 ක්. එය ඇමරිකන් ඩොලර් 250 දක්වා වැඩි කරන බවයි ඉන්දීය කි‍්‍රකට් පාලක මණ්ඩලය සඳහන් කළේ. පුහුණුකරුවන්ගේ දීමනාව ද ඉහළ නැංවීමට කටයුතු යොදා තිබෙනවා. කෙසේවෙතත් ඒ විදෙස් තරඟ වලට සහභාගී වන අවස්ථාවලදී පමණයි. දේශීය තරඟවලදී ලබාදෙන දෛනික දීමනාව වෙනස් නොකරන බවත් පාලක මණ්ඩලය සඳහන් කළා.", "source": "https://www.itnnews.lk/"},
{"title": "ශ්‍රී ලංකාව ආසියානු කුසලාන අවසාන මහා තරගයට", "url": "https://www.itnnews.lk/2023/09/15/516034/", "cover_image": "https://www.itnnews.lk/wp-content/uploads/2023/09/sl-2.png", "date_published": "2023-09-15T00:27:33Z", "content": "ආසියානු තරගාවලියේ සුපිරි 4 දෙනාගේ වටයේ අවසාන තරගය ශ්‍රී ලංකා කණ්ඩායම හා පාකිස්තාන කණ්ඩායම අතර ඊයේ (14) පස්වරුවේ ආර්. ප්‍රේමදාස පිටියේදී පැවැත්වුණා. කාසියේ වාසිය දිනා ගැනීමට පාකිස්තාන නායක බාබර් අසාම් සමත්වුණා. ඔහු තීරණය කළේ පළමුව පන්දුවට පහර දීමටයි. ඒ අනුව පළමුව පන්දුවට පහර දුන් පාකිස්තාන කණ්ඩායම පන්දු වාර 42 දී කඩුලු 8ක් දැවී ලකුණු 252 ක් ලබා ගත්තා. පිළිතුරු ඉනිම ක්‍රීඩා කිරීමට පන්දුවට පහරදීමට පිටියට පැමිණි ශ්‍රී ලංකා කණ්ඩායම පන්දු වාර 42 දී කඩුලු 8ක් දැවී ලකුණු 252ක් ලබා ගත්තා. ඩක්වත් ලුවිස් නයායට අනුව ශ්‍රි ලංකා කණ්ඩාමයම හා පාකිස්තාන කණ්ඩායම අතර පැවති සුපිරි 4 දෙනාගේ වටයෙ තරගයෙන් ශ්‍රී ලංකා කණ්ඩායම කඩුලු 2 කින් කින් ජයග්‍රහණය කළා. ඒ අනුව එළෙඹෙන 17 වැනිදා ඉන්දීය කණ්ඩායම සමඟ පැවැත්වෙන ආසියානු කුසලාන අවසාන මහා තරගයට ශ්‍රී ලංකා කණ්ඩායම කණ්ඩායම සුදුසුකම් ලබා ගත්තා.", "source": "https://www.itnnews.lk/"},
{"title": "ජපානයේ හෙද සත්කාර ක්ෂේත්‍රයේ රැකියා අවස්ථා රැසක්", "url": "https://www.itnnews.lk/2025/03/01/668576/", "cover_image": "https://www.itnnews.lk/wp-content/uploads/2025/03/japan-860x615.png", "date_published": "2025-03-01T08:03:06Z", "content": "විශේෂ නිපුණතා සහිත ශ්‍රමික වැඩසටහන යටතේ (SSW) ජපානයේ හෙද සත්කාර ක්ෂේත්‍රයේ රැකියා අවස්ථා රැසක් ශ්‍රි ලාංකිකයින්ට ලැබී ඇති අතර එම රැකියා සඳහා අවශ්‍ය සුදුසුකම් සපුරන ලද ශ්‍රමිකයින්ට අයදුම් කිරීමට අවස්ථාව පවතින බව ශ්‍රි ලංකා විදේශ සේවා නියුක්ති කාර්යාංශය ජපානයේ රැකියා අපේක්ෂිතයින්ට දැනුම් දෙනවා. කාර්යාංශය හා ජපානයේ IM Japan ආයතනය අතර ඇති කරගත් අවබෝධතා ගිවිසුම අනුව වයස අවුරුදු 18-35 අතර, තරුණ තරුණියන්ට මෙම රැකියා අවස්ථා නොමිලයේ හිමිවෙනවා. වසර 5ක කාලයක් සඳහා මෙම රැකියා අවස්ථාවන් හිමිවන අතර, අවම වැටුප ලෙස රු.400,000.00 කට අධික මුදලක් උපයාගත හැකියි. ජපන් ජාතිකයින්ට හිමිවන සියළු වරප්‍රසාද මෙම රැකියාලාභීන්ටද හිමිවීම මෙම රැකියා කාණ්ඩයේ ඇති විශේෂත්වයක්. මෙම රැකියා සඳහා අයදුම් කිරීමේදී ජපන් භාෂා දැනුම අනිවාර්ය වන අතර, JFT හෝ JLPT N4 මට්ටම හා කුසලතා පරීක්ෂණය සමත් කාන්තා හා පිරිමි දෙපාර්ශවයටම මේ සඳහා අයදුම් කළ හැකිවෙනවා. අයදුම් කිරීම සඳහා උසස් පෙළ විභාගයට පෙනීසිටීම අනිවාර්ය වන අතර, ශරීරයේ Tattoo නොතිබීමද අනිවාර්ය අවශ්‍යතාවයක්. රැකියා අපේක්ෂිත ඉහත සුදුසුකම් සපුරන ලද තරුණ තරුණියන්ට කාර්යාංශ වෙබ් අඩවියේ ඇති වෙබ් ද්වාරය ඔස්සේ ලියාපදිංචි වීමට අවස්ථාව සලසා තිබෙනවා. මෙම රැකියා වැඩසටහන යටතේ ජපානයේ හෙද සත්කාර සේවා අංශයේ රැකියා අවස්ථා හිමිවී 2025.03.02 දින ජපානය බලායාමට නියමිත රැකියාලාභීන් පිරිසක් සඳහා ගුවන්ටිකට්පත් ලබාදීම ඊයේ (2025.02.28) කාර්යාංශයේදී සිදුකළා. එම අවස්ථාවට IM Japan ආයතනයේ සාමාන්‍යාධිකාරී තමුරා මහතා, කාර්යාංශයේ අතිරේක සාමාන්‍යාධිකාරී (ජාත්‍යන්තර කටයුතු) සෙනරත් යාපා මහතා, ජ්‍යෙෂ්ඨ කළමනාකරු (බඳවාගැනීම්) සුසිල් කුමාරපේලි මහතා ඇතුළු පිරිසක් එක්ව සිටියා.", "source": "https://www.itnnews.lk/"},
{"title": "චෙන්නායි සුපර් කින්ස් පරදා මුම්බායි ඉන්දියන්ස් ජයගනී", "url": "https://www.itnnews.lk/2019/04/04/116995/", "cover_image": "https://www.itnnews.lk/wp-content/uploads/2019/04/MI-vs-CSK-.png", "date_published": "2019-04-04T05:07:29Z", "content": "ඉන්දීය ප්‍රිමියර්ලීග් ක්‍රිකට් තරගාවලියේ චෙන්නායි සුපර් කින්ස් කණ්ඩායම සමඟ පැවති මූලික අදියරේ තරගයකදී ලකුණු 37ක පහසු ජයක් වාර්තා කිරීමට මුම්බායි ඉන්දියන්ස් කණ්ඩායම සමත් වුණා. මුම්බායි හි පැවති තරගයේ කාසියේ වාසිය දිනා පළමුව පන්දු රැකීමට චෙන්නායි කණ්ඩායම තීරණය කළා. ඒ අනුව පිටියට පිවිසි මුම්බායි ඉන්දියන්ස් කණ්ඩායම නියමිත පන්දුවාර 20 අවසානයේ කඩුලු පහක් දැවී ලකුනු 170 ක් ලබා ගත්තා. පිළිතුරු ඉනිම ක්‍රීඩා කළ චෙන්නායි පිතිකරුවන්ට රිසි සේ ලකුණු රැස් කිරීමට හැකිවූයේ නැහැ. මේ අනුව ඔවුන්ට නියමිත පන්දුවාර විස්ස අවසානයේ කඩුලු 8 ක් දැවී ලබාගත හැකි වුණේ ලකුණු 133 ක් පමණයි. ලසිත් මාලිංග කඩුලු 3 ක් හා හර්දික් පාන්ඩ්‍යා කඩුලු 3 ක් දවා ගත්තා.", "source": "https://www.itnnews.lk/"},
{"title": "ඕස්ට්‍රේලියාවට ලකුණු 88 ක විශිට ජයක්", "url": "https://www.itnnews.lk/2022/03/30/404566/", "cover_image": "https://www.itnnews.lk/wp-content/uploads/2022/03/AU.png", "date_published": "2022-03-30T04:46:45Z", "content": "පකිස්තානය හා ඕස්ට්‍රේලියාව අතර පැවැත්වෙන එක්දින ක්‍රිකට් තරගාවලියේ පළමු තරගයෙන් ලකුණු 88 ක විශිෂ්ට ජයක් වාර්තා කිරීමට ඕස්ට්‍රේලියා කණ්ඩායම සමත් වුණා. ලාහෝර්හි පැවති මෙම තරගාවලියේදී කාසියේ වාසිය දිනූ පකිස්තානය පළමුවෙන්ම පන්දු යැවීමටයි තීරණය කළේ. ඒ අනුව පිටියට පිවිසි ඕස්ට්‍රේලියානු පිතිකරුවන් පාකිස්තාන පන්දු යවන්නන්ට දැඩි ප්‍රහාර එල්ල කරමින් නියමිත පන්දුවාර 50 අවසානයේදී කඩුලු හතක් දැවී ලකුණු 313 ක් ලබා ගැනීමට සමත් වුණා. සිය දෙවන එක්දින ශතකය වාර්තා කළ ශාවිස් හෙඩි පන්දු 72 කින් ලකුනු 101 ක් රැස් කරමින් විශිෂ්ඨ පිතිහරඹයක නිරත වුණා. හයේ පහර 3 කින් හා හතරේ පහර 12 කින් ඔහුගේ ඉනිම වර්ණවත් වුණා. පිළිතුරු ඉනිම ක්‍රීඩා කළ පාකිස්තානයට පන්දුවාර 45 පන්දු දෙකක් අවසානයේදී සියලු දෙනා දැවී ලබාගත හැකිවූයේ ලකුණු 225 ක් පමණි.", "source": "https://www.itnnews.lk/"},
{"title": "පකිස්ථානය සමඟ කි‍්‍රකට් තරඟාවලියකට සහභාගි වන බව බංගලිදේශය තහවුරු කරයි", "url": "https://www.itnnews.lk/2020/01/15/212780/", "cover_image": "https://www.itnnews.lk/wp-content/uploads/2020/01/BD-vs-PK.jpg", "date_published": "2020-01-15T04:33:08Z", "content": "පකිස්ථානය සමඟ කි‍්‍රකට් තරඟාවලියකට සහභාගි වන බව බංගලිදේශය තහවුරු කළා. ඊට ටෙස්ට් කි‍්‍රකට් තරඟ දෙකක්, එක්දින ජාත්‍යන්තර තරඟයක් සහ පන්දුවාර විස්ස තරඟ තුනක් ඇතුලත්. පන්දුවාර විස්ස තරඟ ආරම්භ වන්නේ ලබන 24 වනදා සිට. ලාහෝර්වල එය පැවැත්විමයි සැලසුම. ටෙස්ට් ක‍්‍රිකට් තරඟය රාවල්පිණ්ඩි හිදි පවත්වන බවයි කි‍්‍රකට් වාර්තා සදහන් කළේ. එක්දින තරඟය කරච්චි හිදි පැවැත්විමටයි කටයුතු යොදා තිබෙන්නේ.", "source": "https://www.itnnews.lk/"},
{"title": "දකුණු අප්‍රිකාව සමඟ තරගයෙන් ඉන්දියාවට කඩුලු 6 ක පහසු ජයක්", "url": "https://www.itnnews.lk/2019/06/06/138993/", "cover_image": "https://www.itnnews.lk/wp-content/uploads/2019/06/india-2.jpg", "date_published": "2019-06-06T04:11:31Z", "content": "එක්දින ක්‍රිකට් ලෝක කුසලාන තරගාවලියේ දකුණු අප්‍රිකා කණ්ඩායම සමඟ පැවති තරගයෙන් කඩුලු 6 ක පහසු ජයක් වාර්තා කිරීමට ඉන්දීය කණ්ඩායම සමත්වුණා. එංගලන්තයේ සවුතම්ටන්හි පැවති තරගයේ කාසියේ වාසිය දිනා පළමුව පන්දුවට පහරදීමට දකුණු අප්‍රිකා කණ්ඩායම තීරණය කළා. ඒ අනුව පිටියට පිවිසි දකුණු අප්‍රිකා කණ්ඩායමේ ඉදිරිපෙළ පිතිකරුවන්ට සාර්ථක වීමට හැකි වූයේ නැහැ. ඉනිමේ පළමු කඩුලු 5 බිද වැටුනේ මුළු ලකුණු පුවරුව ලකුණු 89 ක් ලෙස සටහන්ව තිබියදීයි. අනතුරුව පිටියට පිවිසි පසුපෙළ පිතිකරුවන් වගකීමෙන් ක්‍රීඩා කළා. මේ අනුව ඔවුන් නියමිත පන්දුවාර 50 අවසානයේ කඩුලු 9 ක් දැවී ලකුණු 227 ක් ලබා ගත්තා. ඉනිමේ වැඩිම ලකුණුලාභියා වූ ක්‍රිස් මොරිස් ලකුණු 42 යි. පන්දු යැවීමේදී යුෂ්වේන්ද්‍ර චාහල් කඩුලු 4 ක් බිද දැමුවා. පිළිතුරු ඉනිම ක්‍රීඩා කිරීමට පිටියට පිවිසි ඉන්දීය කණ්ඩායමේ ආරම්භක පිතිකරු රෝහිත් ෂර්මා තරගය ජයග්‍රහණය වෙත කැදවාගෙන ගියා. ඔහු නොදැවී ලකුණු 122 ක් ලබා ගත්තා. ඔහුට අනගි සහායක් දැක් වූ ලෝකේෂ් රාහුල් ලකුණු 26 ක් හා මහේන්ද්‍ර සිංද්‍රෝනි ලකුණු 34 ක් ලබා ගත්තා. මේ අනුව පන්දුවාර 47 යි පන්දු 3 ක් අවසානයේ කඩුලු හතරක් පමණක් දැවී ලකුණු 230 ක් ලබා ගනිමින් තරගයේ ජයග්‍රහණය වාර්තා කිරීමට ඉන්දීය කණ්ඩායම සමත් වුණා.", "source": "https://www.itnnews.lk/"},
{"title": "නිසි ලෙස අක්ෂි පරීක්ෂාව සිදු කර  ග්ලුකොමා රෝගයෙන් බේරෙමු", "url": "https://www.itnnews.lk/2025/03/06/669809/", "cover_image": "https://www.itnnews.lk/wp-content/uploads/2025/03/asata-asa-860x615.jpg", "date_published": "2025-03-06T05:59:53Z", "content": "තමන්ට ග්ලූකෝමා රෝගී තත්ත්වය වැළඳී ඇත්දැයි ශ්‍රී ලංකාව ඇතුළු සංවර්ධනය වෙමින් පවතින රටවල ජනතාවගෙන් සියයට 90ක්ම හඳුනාගෙන නොමැති බව විශේෂඥ වෛද්‍යවරුන්ගේ සංගමයේ ග්ලූකෝමා අනුකමිටුවේ සභාපති අක්‍ෂි ශල්‍ය විශේෂඥ වෛද්‍ය දිල්රුවනි ආරියසිංහ මහත්මිය පවසනවා. ඇය කියා සිටියේ පුද්ගලයින් 100 දෙනෙකු ගත් කළ ඉන් 3යි දශම දෙකකට ග්ලූකෝමා වැළඳීමේ අවදානමක් පවතින බවයි. ග්ලූකෝමායනු ඇහේ පීඩනය වැඩි වීම නිසා ඇහේ ස්නායුවල තෙරපීමක් ඇති වී පෙනීම ක්‍රම ක්‍රමයෙන් අඩු වී යාමකි. එනම් ඇහේ ස්නායුවලට සිදුවන බලපෑම් නිසා ස්නායු විනාශ වීම නිසා ඇති වන තත්ත්වයකි. එහි අවසාන ප්‍රතිඵලය අන්ධභාවයට පත් වීමයි. අවුරුදු 40ට වැඩි පිරිස් වසරකට වරක්වත් අක්ෂි ශල්‍ය විශේෂඥ වෛද්‍යවරයකු හමුවී ග්ලෝකෝමාව සඳහා  සිදු කර ගත යුතු බවයි අක්‍ෂි ශල්‍ය විශේෂඥවරිය පෙන්වා දෙන්නේ. ඇස් පරීක්ෂාව අක්ෂි ඒකකයක් ඇති ඕනෑම රජයේ රෝහලකින් හෝ ඕනෑම ශික්ෂණ හෝ මහ රෝහලකින් හෝ ඇතැම් මූලික රෝහල්වලින් නොමිලේ  ඔබට  කර ගත හැකියි.", "source": "https://www.itnnews.lk/"},
{"title": "බලපත්‍ර නොමැතිව වැලි කැණීම් කල සැකකරුවෙකු අත්අඩංගුවට", "url": "https://www.itnnews.lk/2025/03/06/669808/", "cover_image": "https://www.itnnews.lk/wp-content/uploads/2025/03/wali-860x615.png", "date_published": "2025-03-06T05:11:51Z", "content": "අක්කරපත්තුව පොලිස් වසමේ පුලාවලි සොරියනාරු ඇල අසළ ප්‍රදේශයේදී බලපත්‍ර නොමැතිව වැලි කැණීම් කල සැකකරුවෙකු අත්අඩංගුවට ගෙන තිබෙනවා. ඒ විශේෂ කාර්ය බලකා තිරුක්කෝවිල් කඳවුරේ නිලධාරීන්ට ලැබුණු තොරතුරක් මත සිදුකල වැටලීමකදීයි. සැකකරු සමග ට්‍රැක්ටර් රථයක් ,වැලි සහ කැණීමට යොදා ගන්නා උපකරණ පොලිස් භාරයට ගෙන තිබෙනවා. සැකකරු වයස අවුරුදු 21ක් වන අක්කරපත්තුව ප්‍රදේශයේ පදිංචිකරුවෙක්. අක්කරපත්තුව පොලීසිය සිද්ධිය සම්බන්ධයෙන් වැඩිදුර විමර්ශන සිදුකරනු ලබනවා.", "source": "https://www.itnnews.lk/"},
{"title": "උතුරු පළාතටත් අනුරාධපුර දිස්ත්‍රික්කයටත් වැසි වාර කිහිපයක්", "url": "https://www.itnnews.lk/2025/03/01/668542/", "cover_image": "https://www.itnnews.lk/wp-content/uploads/2025/03/wahi-860x615.jpg", "date_published": "2025-03-01T00:09:56Z", "content": "නැගෙනහිර, දකුණු සහ ඌව පළාත්වලත් මාතලේ, නුවරඑළිය සහ පොළොන්නරුව දිස්ත්‍රික්කවලත් විටින් විට වැසි හෝ ගිගුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව පවසනවා. උතුරු පළාතේත් අනුරාධපුර දිස්ත්‍රික්කයේත් වැසි වාර කිහිපයක් ඇති විය හැකියි. සෙසු ප්‍රදේශවල සවස් කාලයේදී හෝ රාත්‍රී කාලයේදී තැනින් තැන වැසි හෝ ගිගුරුම් සහිත වැසි ඇතිවේ. ඌව පළාතෙත් මඩකලපුව, අම්පාර, මාතලේ, නුවරඑළිය සහ පොළොන්නරුව දිස්ත්‍රික්කවලත් ඇතැම් ස්ථාන වලට මි.මි. 75 ක පමණ තරමක තද වැසි ඇතිවිය හැක. උතුරු-මැද, නැගෙනහිර සහ වයඹ පළාත්වලත් මාතලේ, නුවරඑළිය සහ හම්බන්තොට දිස්ත්‍රික්කවලත් විටින් විට හමන පැ.කි.මී. (30-40) ක පමණ තරමක තද සුළං ඇතිවිය හැක. \nගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙස ජනතාවගෙන් කාරුණිකව ඉල්ලා සිටිනු ලැබේ.", "source": "https://www.itnnews.lk/"},
{"title": "කිසිදු ඉන්ධන හිඟයක් නැහැ –  ඛනිජ තෙල් සභාපති කියයි", "url": "https://www.itnnews.lk/2025/03/01/668541/", "cover_image": "https://www.itnnews.lk/wp-content/uploads/2025/03/abibawa-860x615.jpg", "date_published": "2025-03-01T00:50:43Z", "content": "කිසිදු ඉන්ධන හිඟයක් ඇති නොවන බැවින් කලබල නොවන ලෙස ලංකා ඛනිජ තෙල් සංස්ථාවේ සභාපති ආනන්ද රාජකරුණා මහතා පාරිභෝගිකයින්ට දැනුම් දෙනවා. ඔහු පැවසුවේ ඉන්ධන පිරවුම්හල් විසින් ඉන්ධන ඇනවුම් නතර නොකරන බව සහ මෙතෙක් සංස්ථාව වෙත දැනුම්දී නොමැති බවයි. අවශ්‍ය ලෙස ඉන්ධන තොග සංස්ථාව සතුව පවතින බව සභාපතිවරයා ප්‍රකාශ කරන අතර, අද දිනයට අවශ්‍ය ඉන්ධන ඇනවුම් ලැබී තිබූ බවයි ඔහු පවසන්නේ.", "source": "https://www.itnnews.lk/"},
{"title": "සීසන් ඇති පාසැල් දරුවන් මඟ හලා යන ලංගම රියදුරන් ගැන කියන්න අංකයක්", "url": "https://www.itnnews.lk/2025/03/04/669169/", "cover_image": "https://www.itnnews.lk/wp-content/uploads/2025/03/CTB-860x615.jpg", "date_published": "2025-03-04T00:54:12Z", "content": "මෙම කාරක සභාවට වරාය හා සිවිල් ගුවන් සේවා නියෝජ්‍ය අමාත්‍ය ජනිත රුවන් කොඩිතුවක්කු , ප්‍රවාහන සහ මහාමාර්ග  නියෝජ්‍ය අමාත්‍ය (වෛද්‍ය) ප්‍රසන්න ගුණසේන යන මහත්වරුන් ඇතුළු පක්ෂ විපක්ෂ මන්ත්‍රීවරුන් ද එම \nඅමාත්‍යාංශයට අනුබද්ධිත රාජ්‍ය ආයතනයන්හී නිලධාරිහු ද සහභාගි වී සිටියා.", "source": "https://www.itnnews.lk/"},
{"title": "පැතිර යන ලැව්ගිනි පාලනය කිරීම සඳහා සයිප්‍රසය ජාත්‍යන්තරයේ සහාය ඉල්ලයි", "url": "https://www.itnnews.lk/2021/07/04/346899/", "cover_image": "https://www.itnnews.lk/wp-content/uploads/2021/07/Cyprus.jpg", "date_published": "2021-07-04T04:07:56Z", "content": "සයිප්‍රසයේ ලිමසෝල් ප්‍රදේශය පුරා පැතිර යන ලැව්ගිනි පාලනය කිරීම සඳහා එරට රජය ජාත්‍යන්තරයේ සහාය ඉල්ලා සිටිනවා. පවතින තද සුළං සහිත කාලගුණික තත්ත්වයත් සමඟ ලැව්ගිනි තවදුරටත් ශීඝ්‍ර යෙන් පැතිර යමින් පවතින බවයි විදෙස් වාර්තා සඳහන් කරන්නේ. මේ වනවිට සයිප්‍රසයෙන් වාර්තා වන උෂ්ණත්වය සෙල්සියස් අංශක 40ක් දක්වා ඉහළ ගොස් ඇති අතර කිසිඳු පුද්ගල හානියක් පිළිබඳ තොරතුරු මෙතෙක් වාර්තා වී නැහැ. සයිප්‍රස් ඉතිහාසයේ ඇතිවූ දරුණුතම ලැව්ගිනි තත්ත්වය මෙය බවයි එරට කාලගුණික අංශ සඳහන් කරන්නේ.", "source": "https://www.itnnews.lk/"},
{"title": "බ්‍රිතාන්‍ය සෞඛ්‍ය ලේකම් සිය ධූරයෙන් ඉල්ලා අස්වෙයි", "url": "https://www.itnnews.lk/2021/06/27/345360/", "cover_image": "https://www.itnnews.lk/wp-content/uploads/2021/06/British.jpg", "date_published": "2021-06-27T03:34:40Z", "content": "කොරෝනා වයිරස ව්‍යාප්තිය පාලනය කිරීම සඳහා බ්‍රිතාන්‍ය පනවා ඇති සමාජ දුරස්ථභාවය පිළිබඳ නීති කඩ කරමින් කටයුතු කළ එරට සෞඛ්‍ය ලේකම් මැට් හැන්කොක් සිය ධූරයෙන් ඉල්ලා අස්වී තිබෙනවා. කොව්ඩ් පාලනයට බ්‍රිතාන්‍ය රජය නිකුත් කර ඇති සෞඛ්‍ය මාර්ගෝපදේශන කඩකරමින් පසුගිය මැයි 6 වනදා බ්‍රිතාන්‍ය සෞඛ්‍ය ලේකම්වරයා සෞඛ්‍ය දෙපාර්තමේන්තුව තුළදී සිය සහායිකාව සිප වැළදගැනීමක් පිළිබඳ බ්‍රිතාන්‍ය පුවත්පත් වාර්තා කර තිබුණා. සෞඛ්‍ය ලේකම්වරයා සිය සහායිකාව සමඟ ඉතා සමීප සබඳතාවක් පැවැත්වූ බවයි පැවසෙන්නේ. වයිරස ව්‍යාප්තිය මැඩ පැවැත්වීමට බ්‍රිතාන්‍ය ජනතාව දැඩි කැප කිරීමක් සිදු කරනමොහොතක තමාගේ ක්‍රියා කලාපය පිළිබඳ අවංකවම කණගාටු වන බව ඔහු අග්‍රමාත්‍ය බොරිස් ජොන්සන් හට ලිපියක් යොමු කරමින් පවසා තිබෙනවා. නව සෞඛ්‍ය ලේකම්වරයා ලෙස හිටපු චාන්සලවරයෙකු වන සාජිඩ් ඩේවිඩ් පත් කර ඇති බවයි අග්‍රාමාත්‍ය කාර්යාලය නිවේදනය කරන්නේ.", "source": "https://www.itnnews.lk/"},
{"title": "ඉන්දියාවේ පන්ජාබ් ප‍්‍රාන්තයේ පාසල් වෑන් රථයක හටගත් ගින්නකින් ළමයින් 4ක් ජීවිතක්ෂයට", "url": "https://www.itnnews.lk/2020/02/16/223926/", "cover_image": "https://www.itnnews.lk/wp-content/uploads/2020/02/panjab-schoo-van.jpg", "date_published": "2020-02-16T10:59:48Z", "content": "ඉන්දියාවේ පන්ජාබ් ප‍්‍රාන්තයේ පාසල් වෑන් රථයක හටගත් ගින්නකින් ළමයින් හතර දෙනෙකු මියගියා. පාසලට මීටර් කිහිපයක් තිබයදි වෑන් රථය එක්වරම ගිනිගෙන ඇති බවයි වාර්තා වන්නේ . කුඩා ප‍්‍රමාණයේ වෑන් රථය වසර තිහක් පමණ පැරණි බව විමර්ශන වලින් භෙලිවුණා. මියගිය අය අතර අවුරුදු තුනහමාරක දැරියක් ද වනවා. දැරිය පළමු වරට පාසලට ඇතුලත් වන දිනයේදි මෙම අනතුර සිදුව ඇති බවයි ඉන්දිය මාධ්‍ය වාර්තා කළේ.   [ot-caption title=”” url=”https://www.itnnews.lk/wp-content/uploads/2020/02/panjab-schoo-van.jpg”]", "source": "https://www.itnnews.lk/"},
{"title": "කොරෝනා වසංගතය දුරුවේවා යැයි පතමින් මිරිසවැටිය අභියස පැවැත්වූ පිරිත අවසන් (Photos)", "url": "https://www.itnnews.lk/2021/09/14/362347/", "cover_image": "https://www.itnnews.lk/wp-content/uploads/2021/09/චසරසඒය්.png", "date_published": "2021-09-14T06:03:34Z", "content": "වසංගත රෝග දුරු කිරීම සහ ඒ වෙනුවෙන් කැපවූ පිරිස් වෙත ආශිර්වාද කිරීමේ අරමුණෙන් අනුරාධපුර පුදබිමේ පැවති සති පිරිත් දේශනය ඊයේ රාත්‍රියේ නිමාවට පත්වුණා. මෙම සති පිරිත් දේශනය පසුගිය හත්වනදා ආරම්භ කෙරුණේ අටමස්ථානාධිපති ආචාර්ය පූජ්‍ය පල්ලේගම සිරිනිවාස ස්වාමීන් වහන්සේගේ අනුශාසනා පරිදීයි. මිරිසවැටිය විහාරාධිකාරී හා රජරට විශ්වවිද්‍යාලයේ කුලපති ආචාර්ය ඊතලවැටුණු වැවේ ඥානතිලක ස්වාමීන් වහන්සේගේ මූලිකත්වයෙන් එය සංවිධාන කෙරුණා. මිරිසවැටිය සලපතල මළුවේ තැනු විශේෂ පිරිත් මණ්ඩපයක දීයි මෙම පිරිත් දේශනය පැවැත්වුණේ. අමාත්‍ය එස් එම් චන්ද්‍රසේන,රාජ්‍ය අමාත්‍ය ෂෙහාන් සේමසිංහ,යුද හමුදාපති ජෙනරාල් ශවේන්ද්‍ර සිල්වා,ස්වාධින රූපවාහිනී මාධ්‍ය ජාලයේ සභාපති සුදත් රෝහණ යන මහත්වරුන් ඇතුළු පිරිසක් මෙම අවස්ථාවට එක්ව සිටියා. මේ අතර සදහිරු සෑයේ චූඩා මාණික්‍යය හා කොත් වහන්සේ තවදුරටත් කළුතර බෝධි පරිශ්‍රයේ තැන්පත් කර තිබෙනවා. සෞඛ්‍ය මාර්ගෝපදේශවලට අනුගතව ආගමික වතාවත් සිදු කිරීම ඊයේ පස්වරුවේ මෙන්ම අද උදෑසන ද සිදු කෙරුණා. 30 වසරක් පුරා සමස්ත සමාජයම භීතියට පත්කළ ත්‍රස්තවාදය පරාජය කිරීමේ මානූෂිය මෙහෙවරේදී දිවි කැපකළ මෙන්ම ආබාධ සහිත තත්ත්වයට පත්වූ රණවිරුවන්ට උපහාරයක් වශයෙනුයි සදහිරුසෑය ඉදි කෙරුණේ.", "source": "https://www.itnnews.lk/"},
{"title": "විදේශිකයන්ට ජෛව ආරක්ෂක බුබුළු ක්‍රමවේදය යටතේ සංචාරයට අවසර", "url": "https://www.itnnews.lk/2021/05/16/337284/", "cover_image": "https://www.itnnews.lk/wp-content/uploads/2021/05/sancharaka.jpg", "date_published": "2021-05-17T06:20:18Z", "content": "දිවයිනට පැමිණ සිටින විදේශීය සංචාරකයින් හට සෞඛ්‍ය මාර්ගෝපදේශවලට අනුව ජෛව ආරක්ෂක බුබුළු ක්‍රමවේදය යටතේ සංචරණ කටයුතු සිදුකිරීමට හැකියාව පවතින බව සංචාරක සංවර්ධන අධිකාරිය පවසනවා. එහි අධ්‍යක්ෂ ජනරාල් ධම්මිකා විජේසිංහ මහත්මිය පෙන්වා දෙන්නේ මේ සම්බන්ධයෙන් සෞඛ්‍ය සේවා අධ්‍යක්ෂ ජනරාල්වරයා සහ පොලිස්පතිවරයා දැනුවත් කර ඇති බවය. ඒ අනුව මේ වන විට සෞඛ්‍ය මාර්ගෝපදේශ යටතේ මෙරටට පැමිණ සිටින සංචාරකයින්ට ජෛව ආරක්ෂක බුබුළු ක්‍රමවේදය ඔස්සේ පළාත් අතර සංචරණය කළ හැකි බව අධ්‍යක්ෂක ජෙනරාල්වරිය කියයි. කෙසේ වෙතත් සංචාරක ජෛව බුබුළු ක්‍රමවේදය ඔස්සේ සංචාරකයන් රැගෙන යාමේ දි සෞඛ්‍ය මාර්ගෝපදේශ නිසි ලෙස අනුගමනය කිරීමට කටයුතු කරන්න යැයි සංචාරකයින් ගෙන්විමට කටයුතු කර ඇති ආයතන හා පුද්ගලයින්ට දැඩි ලෙස උපදෙස් දී ඇති බවත් එලෙස කටයුතු නොකරන පුද්ගලයන් හා ආයතන සම්බන්ධයෙන් දැඩි ක්‍රියාමාර්ග ගන්නා බවත් ඇය පෙන්වා දෙයි.", "source": "https://www.itnnews.lk/"},
{"title": "අස්වැසුම ප්‍රතිලාභීන්ට සැප්තැම්බර් වාරික අද සිට ලබා ගැනීමට අවස්ථාව", "url": "https://www.itnnews.lk/2023/11/23/532669/", "cover_image": "https://www.itnnews.lk/wp-content/uploads/2023/11/aswasai.png", "date_published": "2023-11-23T02:57:58Z", "content": "අස්වැසුම’ යෝජනා ක්‍රමයේ ප්‍රතිලාභීන් සඳහා පසුගිය සැප්තැම්බර් මාසයට අදාළ මුදල් වාරික අද සිට ලබා ගැනීමට අවස්ථාව හිමි වනවා. එම ප්‍රතිලාභ ගෙවීම සඳහා රුපියල් කෝටි 857ක (රුපියල් මිලියන 8,571) මුදලක් බැංකු වෙත නිකුත් කිරීමට මහා භාණ්ඩාගාරය පියවර ගෙන තිබෙන අතර, මෙම වාරික මුදල් ප්‍රතිලාභී පවුල් 1,377,000ක් වෙනුවෙන් ලබා දෙන බවද එම ප්‍රතිලාභීන්ගේ බැංකු ගිණුම් වෙත වාරික මුදල් කඩිනමින් බැර කිරීමට පියවර ගෙන තිබෙන බවද මුදල් රාජ්‍ය ඇමැති ශෙහාන් සේමසිංහ මහතා ප්‍රකාශ කළා. ඔක්තෝබර්, නොවැම්බර් සහ දෙසැම්බර් වාරික මේ වසර අවසානයට පෙර ප්‍රතිලාභීන් වෙත ගෙවා අවසන් කරන බවත් රාජ්‍ය ඇමතිවරයා ද කියා සිටියා. ඊට අමතරව නව අයදුම්පත් කැඳවීමද දෙසැම්බර් මස ආරම්භ කරන බවයි ඒ මහතා වැඩිදුරටන් පෙන්වා දුන්නේ. සෑම මාස 6 කට වරක් අස්වැසුම සමාලෝචන කටයුතු සිදු කරන බව පවසන සේමසිංහ මහතා මීට අමතරව වැඩිහිටි, වකුගඩු සහ ආබාධිත දීමනා හිඟ මුදල් ද මේ වන විට ගෙවා අවසන් බවයි ප්‍රකාශ කළේ.", "source": "https://www.itnnews.lk/"},
{"title": "විශ්වවිද්‍යාල සිසුවියන්ගේ නාන දර්ශන පටිගත කළ  පුද්ගලයෙකු අත්අඩංගුවට", "url": "https://www.itnnews.lk/2024/10/31/633869/", "cover_image": "https://www.itnnews.lk/wp-content/uploads/2024/10/sarshana-860x615.jpg", "date_published": "2024-10-31T02:02:04Z", "content": "විශ්වවිද්‍යාල සිසුවියන් 14 දෙනෙකුගේ නිරුවත් නාන දර්ශන ජංගම දුරකතනයකින් පටිගත කළ 36 හැවිරිදි පුද්ගලයෙකු අත්අඩංගුවට ගෙන තිබෙනවා. ඔහු මිල්ලනිය පදිංචිකරුවෙක් බව සඳහන්. හොරණ ශ්‍රීපාලි විශ්වවිද්‍යාලයේ ආසන්නයේ නිවසක තාවකාලිකව නවාතැන්ගෙන සිටින සිසුවියන්ගේ වීඩියෝ දර්ශන මෙලෙස ලබාගෙන ඇති බවයි පොලිස් මූලස්ථානය සඳහන් කළේ. පසුගිය 29 වැනිදා සැකකාර පුද්ගලයා අදාළ නිවසෙහි බලු කූඩුවක් සෑදීම සඳහා පැමිණ සිටියා. එම අවස්ථාවේදී නාන කාමරයට පිටතින් සුළං කවුළුව අසල ජංගම දුරකථනයක් ක්‍රියාත්මක වන අයුරු සිසුවියක් දැක එය සෙසු පිරිසට දන්වා ඇති බව සඳහන්. අනතුරුව ජංගම දුරකථනය සිය භාරයට ගත් ඔවුන් එය පරීක්ෂා කර බැලීමේදී එම සිසුවිය නාන දර්ශනයක් එහි පටිගත වී තිබී ඇතැයි සිසුවියගේ ප්‍රකාශයකින් අනාවරණය වූ බවයි පොලිසිය සඳහන් කළේ. එලෙසම ජංගම දුරකථනය තවදුරටත් පරීක්ෂා කිරීමේදී අනෙකුත් සිසුවියන් නාන කාමරය තුළ රැඳී සිටින දර්ශනද එම ජංගම දුරකථනයේ පටිගතව තිබෙන අයුරු දැකගැනීමට හැකි වී තිබෙනවා. අනතුරුව එය සම්පූර්ණයෙන්ම ජංගම දුරකථනයෙන් ඉවත් කිරීමට එම සිසුවියන් විසින් කටයුතු කර සැකකරු ද ඔවුන් භාරයට ගෙන පොලිසියට දැනුම් දීමට කටයුතු කර ඇති බවයි අප වාර්තාකරු සඳහන් කළේ. එම සැකකරු මීට පෙර අවස්ථා පහකදී විවිධ වැඩ කටයුතු සඳහා මෙම නිවස වෙත පැමිණි අයෙක් වනවා. එලෙස පැමිණි අවස්ථාවලදී නාන කාමරය තුළ කිසිවකු රැඳී සිටින ශබ්දය ඇසීමෙන් අනතුරුව ජංගම දුරකථනය හොර රහසේ සුළං කවුළුව අසල තබා නිරුවත් දර්ශන පටිගත කළ බව සැකකරුගෙන් ප්‍රශ්න කිරීමේදී අනාවරණය වූ බව පොලිසිය කියා සිටියා. පොලිස් භාරයට ගත් දුරකථනය තවදුරටත් පරික්ෂා කිරීමේ දී එහි ප්‍රතිචක්‍රී බඳුනෙහි (recycle bin) නාන කාමරයේ දර්ශන රැසක් අඩංගුව ඇතත් සිසුවියන්ගේ නිරුවත් දර්ශන එහි ගැබ්ව තිබුණේ නැහැ. ඒ හේතුවෙන් සැකකරු විසින්ම එම දිනවලම ඒවා මකා දමා ඇති බවයි පොලිස් විමර්ශනවලදී වැඩිදුරටත් අනාවරණය වී ඇත්‌තේ. මේ සම්බන්ධයෙන් පානදුර කොට්ඨාස භාර ජේෂ්ඨ පොලිස් අධිකාරී චමිල් රත්නායක සහකාර පොලිස් අධිකාරියේ උදය කුමාර මහත්වරුන්ගේ උපදෙස් මත හොරණ මූලස්ථාන ප්‍රධාන පොලිස් පරීක්ෂක පි එස් පනාවල මහතාගේ මෙහෙයවීමෙන් පොලිස් සැරයන් 45477 ලලිත් පොලිස් කොස්තාපල්වරුන් වන 103837 සිල්වා 89919 දුෂාන්ත මහත්වරුන් පරීක්ෂණ පවත්වනවා.", "source": "https://www.itnnews.lk/"},
{"title": "වාහන තදබදයට බෝට්ටු-බත්තරමුල්ලේ සිට වැල්ලවත්තට විනාඩි 20 යි", "url": "https://www.itnnews.lk/2020/02/24/226407/", "cover_image": "https://www.itnnews.lk/wp-content/uploads/2020/02/Boat.jpg", "date_published": "2020-02-25T08:54:05Z", "content": "නගර යා කරමින් අධිවේගී මාර්ග ඉදිවෙද්දී ප්‍රවාහනයේ තවත් නව ව්‍යාපෘතියක් ලබන 11 වනදා ආරම්භ කෙරෙනවා. ඒ බත්තරමුල්ල හා වැල්ලවත්ත යා කරමින් නව බෝට්ටු සේවාවක් ආරම්භ කිරීමයි. රථ වාහන තදබදයට ප්‍රායෝගික විසඳුමක් ලබා දෙමිනුයි මෙය ආරම්භ කෙරෙන්නේ. බත්තරමුල්ල දියත උද්‍යානයේ සිට වැල්ලවත්ත දක්වායි මෙම මගී ප්‍රවාහන බෝට්ටු සේවාව ක්‍රියාත්මක වන්නේ. එහි නැවතුම් ලෙස දියතඋයන, නාවල විවෘත විශ්වවිද්‍යාලය හා වැල්ලවත්ත නම් කර තිබෙනවා. මහා මාර්ගය ඔස්සේ බත්තරමුල්ල සිට වැල්ලවත්ත දක්වා කාර්ය බහුල වේලාවකදී ගමන් කරන්නෙකුට පැය එකහමාරකට අධික කාලයක් ගත වනවා. ස්වාභාවික පරිසර පද්ධතියේ අසිරිය ද විඳිමින් විනාඩි 20 ක් වැනි කෙටි කාලයක් තුළ බෝට්ටු සේවාව භාවිත කරන්නෙකුට ගමනාන්තයට ළඟාවිය හැකියි. ශ්‍රී ලංකා ඉඩම් සංවර්ධනය කිරීමේ සංස්ථාව හා නාවික හමුදාවේ සහයෝගය ඇතිවයි මෙම සේවාව ක්‍රියාත්මක වන්නේ. [ot-caption title=”” url=”https://www.itnnews.lk/wp-content/uploads/2020/02/Boat.jpg”]", "source": "https://www.itnnews.lk/"},
{"title": "‘විශ්ව බුද්ධ’ යළිත් CID අත්අඩංගුවට", "url": "https://www.itnnews.lk/2024/01/21/548308/", "cover_image": "https://www.itnnews.lk/wp-content/uploads/2024/01/wishwa-budda.png", "date_published": "2024-01-21T09:31:20Z", "content": "විශ්ව බුද්ධ නමින් පෙනී සිටි චීවරධාරියා යළි අත්අඩංගුවට ගෙන තිබෙනවා. අපරාධ පරීක්ෂණ දෙපාර්තමේන්තුව මඟින් මෙම චීවරධාරියා ව කළගෙඩිහේන ප්‍රදේශයේ දී අත්අඩංගුවට ගෙන ඇත. මීට පෙරද මෙම චීවරධාරියා අපරාධ පරීක්ෂණ දෙපාර්තමේන්තුව මගින් අත්අඩංගුවට ගෙන රක්ෂිත බන්ධනාගාර ගතකර පසුව ඇප මත මුදා හැරුණා. කෙසේ වෙතත් සැකකරු අධිකරණ නියෝග නොතකමින් දිිගින් දිගටම බුදු දහමට අපහාස වන ආකාරයේ ක්‍රියාවල නිරතවෙමින් සමාජ මාධ්‍ය ඔස්සේ ප්‍රකාශ නිකුත් කිරීම හේතුවෙන් යළි මෙලෙස අත්අඩංගුවට ගෙන ඇති බව සඳහන්. 33 හැවිරිදි සැකකරු අද (21) පස්වරුවේ ගංගොඩවිල මහේස්ත්‍රාත් අධිකරණය වෙත ඉදිරිපත් කිරීමට ද නියමිතයි.", "source": "https://www.itnnews.lk/"},
{"title": "සීදූව දෙදරු මව ඝාතනයේ සැකකරු රෝහල්ගත කෙරේ", "url": "https://www.itnnews.lk/2024/03/17/563309/", "cover_image": "https://www.itnnews.lk/wp-content/uploads/2024/03/aparader.png", "date_published": "2024-03-17T00:13:11Z", "content": "සීදූව ප්‍රදේශයේ බෝඩිං කාමරයක් තුළදී 27 හැවිරිදි දෙදරු මව ඝාතනයේ සැකකරු වේදනානාශකයක් අධි මාත්‍රාවන් ලබා ගැනීමෙන් ඇති වූ රෝගී තත්ත්වයක් හේතුවෙන්  රෝහල්ගත කෙරුණා. රද්දොළුව, මුතුවාඩිය පාරේ පිහිටි එම බෝඩිං කාමරයකදී 27 හැවිරිදි දෙදරු මව ව ඝාතනය කර තිබුණේ, පෙරේදා රාත්‍රියේදීය. ඇය අනුරාධපුර, පමුගොල්ලෑව ප්‍රදේශයේ පදිංචිව සිටි දෙදරු මවක් වන දිලිනි සසිකලා ප්‍රියභාෂිනී නම් කාන්තාවකි. පොලීසිය සැක කරන්නේ, මෙම ඝාතනය සිදුකර ඇත්තේ, ඇය කලක සිට අනියම් ඇසුරක් පැවැත්වූ බවට සැකකෙරෙන 22 හැවිරිදි තරුණයෙකු විසින් බවය. එම තරුණයා සීදුවේ පිහිටි මියගිය කාන්තාව ජීවත් වූ බෝඩිං කාමරයට  අවස්ථා කිහිපයකදීම පැමිණ ඇති බවට මූලික පරීක්ෂණවලදී අනාවරණය වී තිබුණි. ඝාතන සිද්ධියෙන් පසු බෝඩිං කාමරයට ගිය පොලිසියට නිරීක්ෂණය වී තිබුණේ, තොණ්ඩුවක් ද එම කාමරය තුළ සකසා තිබූ ආකාරයකි. ඝාතනයෙන් පසු සැකකරු ද සිය දිවි නසාගැනීමේ සූදානමක් තිබෙන්නට ඇති බව පොලීසිය සැකපළකරයි. ඝාතනය සිදුවූ 13 වැනිදා රාත්‍රියේ මෙම කාමරයේ සිටි සැකකරු ඉන් පිටව ගොස් ඇත්තේ පසුදින උදෑසන බවට බෝඩිං කාමරයේ හිමිකරු දැක තිබුණි. එම ඝාතනයෙන් පසු සැකකරු සම්පූර්ණ සිද්ධිය සිය මිතුරෙකුට දුරකතනය ඔස්සේ පාපොච්චාරණය කර ඇති බව පොලීසිය ප්‍රකාශ කළා.", "source": "https://www.itnnews.lk/"},
{"title": "ආසියානු සංවර්ධන බැංකුවෙන් ඩොලර් මිලියන 50ක ආධාර මුදලක්", "url": "https://www.itnnews.lk/2019/06/15/142519/", "cover_image": "https://www.itnnews.lk/wp-content/uploads/2019/06/Asia-evelopment.jpg", "date_published": "2019-06-16T04:11:56Z", "content": "මෙරට ග්‍රාමීය සංවර්ධන බැංකු ව්‍යාපෘතිය ශක්තිමත් කිරීමේ අරමුණෙන් ඇමෙරිකා ඩොලර් මිලියන 50 ක ආධාර මුදලක් ආසියානු සංවර්ධන බැංකුව මගින් ලබාදී තිබෙනවා. ඊට අදාළ ගිවිසුමට මුදල් අමාත්‍යාංශ ලේකම් ආර් එච් එස් සමරතුංග මහතා සහ ආසියානු සංවර්ධන බැංකුවේ ශ්‍රී ලංකා අධ්‍යක්ෂවරිය වන ශ්‍රී විදෝවතී මෙනවිය එක්ව අත්සන් තැබුවා. එන්ටප්‍රයිස් ශ්‍රී ලංකා වැඩසටහන යටතේ ශුද්‍ර කුඩා හා මධ්‍ය පරිමාණ ව්‍යාපාර සංවර්ධනයට ලබාදෙන ආධාර සදහා මෙම මුදල් යොදාගැනීමට නියමිතයි. මුදල් අමාත්‍යාංශ අතිරේක ලේකම් සුජිත් ප්‍රසන්න කාරියවසම් මහතා ඇතුළු පිරිසක් මෙම අවස්ථාවට එක්ව සිටියා.", "source": "https://www.itnnews.lk/"},
{"title": "ලංකා T10 සුපර් ලීග්’ තරගාවලිය පල්ලෙකැලේදී", "url": "https://www.itnnews.lk/2024/11/06/635762/", "cover_image": "https://www.itnnews.lk/wp-content/uploads/2024/11/20-3-860x615.jpg", "date_published": "2024-11-06T10:28:55Z", "content": "ශ්‍රී ලංකා ක්‍රිකට් ආයතනය පළමුවරට පැවැත්වීමට කටයුතු යොදා තිබෙන ‘ලංකා T10 සුපර් ලීග්’ තරගාවලියේ සියලුම තරග පල්ලෙකැලේ ජාත්‍යන්තර ක්‍රීඩාංගණයේදී පවත්වන බව ක්‍රිකට් ආයතනය අද (6) නිවේදනය කර තිබෙනවා . දෙස් විදෙස් සුපිරි ක්‍රිකට් තරු රැසක් එක්වන මෙය දෙසැම්බර් 12 වනදා සිට 22 වනදා දක්වා පැවැත්වීමටයි කටයුතු යොදා ඇත්තේ . කලම්බු ස්ට්‍රයිකර්ස්, ගෝල් මාවල්ස්, ජැෆ්නා ටයිටන්ස්, කැන්ඩි බෝල්ට්ස්, හම්බන්තොට බංග්ලා ටයිගර්ස් හා නිගම්බු බ්‍රේව්ස් යන කණ්ඩායම් මෙහිදී තරග වදින බව සඳහන් කරනවා . තරගාවලියේ ක්‍රීඩක කෙටුම්පත් කිරීම එළැඹෙන 10 වනදා කොළඹදී සිදු කිරීමට නියමිතයි . සෑම කණ්ඩායමකටම උපරිම වශයෙන් ක්‍රීඩකයින් 17 දෙනෙකු ද සිටිය යුතු අතර, සෑම සංචිතයකම අවම වශයෙන් 15 දෙනෙකු සිටිය යුතුව තිබෙන බවට නිවේදනය කරනවා . එමෙන්ම සෑම සංචිතයකම ජාත්‍යන්තර ක්‍රීඩකයින් හත් දෙනෙකු සිටිය යුතු බවද ක්‍රිකට් ආයතනය සිය නිවේදනයෙන් දන්වා සිටිනවා .", "source": "https://www.itnnews.lk/"},
{"title": "කටුදොර සුමන ස්වාමීන්වහන්සේට සංඝනායක පදවියක්", "url": "https://www.itnnews.lk/2023/07/08/498336/", "cover_image": "https://www.itnnews.lk/wp-content/uploads/2023/07/න්එම.png", "date_published": "2023-07-08T05:21:35Z", "content": "කළුතර දිස්ත්‍රික්කයේ හා බෙන්තර වලල්ලාවිට කෝරලේ ද්වීතීක සංඝනායක පදවිය පූජ්‍ය කටුදොර සුමන ස්වාමීන්වහන්සේට  පිරිනැමුණා. වලල්ලාවිට ගුලවිට කටුදොර ගලපිටගල පුරාණ විහාරය, මාලිගාවත්ත ශ්‍රී නිවාසාරාම බෞද්ධ මධ්‍යස්ථානය යන උභය විහාරාධිපති පූජ්‍ය කටුදොර සුමන ස්වාමීන්වහන්සේට මෙම නායක පදවිය පිරිනැමුණේ සද්ධරමකීර්ති ශ්‍රී සිරිනිවාස යන ගෞරව නාමය ද සහිතවයි. මල්වතු පාර්හ්වයේ මහානායක අතිපූජ්‍ය තිබ්බටුවාවේ ශ්‍රී සුමංගල ස්වාමීන්වහන්සේගේ ප්‍රධානත්වයෙන් සංඝනායක පදවිය පිරිනැමීම සිදු කෙරුණා. ඒ මල්වතු මහාවිහාරීය මංගල උපෝසතාගාරයේදීයී. සුමන ස්වාමීන්වහන්සේ සිදු කළ ශාසනික අධ්‍යාපනික මෙන්ම සමාජීය මෙහෙවර අගය කරමින් මෙම නායක පදවිය පිරිනමා තිබෙනවා. උන්වහන්සේ පිලිගැනීමේ උත්සවයක් වලල්ලාවිට ගුලවිට කටුදොර ගලපිටගල පුරාණ විහාරස්ථානයේදී හෙට සිදු කෙරෙනවා.", "source": "https://www.itnnews.lk/"},
{"title": "අනූනවයෙන් බේරා ගත් ජීවිත", "url": "https://www.itnnews.lk/2025/02/12/664200/", "cover_image": "https://www.itnnews.lk/wp-content/uploads/2025/02/9900-860x615.jpg", "date_published": "2025-02-12T10:11:26Z", "content": "හික්කඩුව වෙරළ තීරයේ දියනෑමට ගිය විදෙස් ජාතික කාන්තාවන් තිදෙනෙක් දිය වැලකට ගසාගෙන යමින් සිටියදී ඊයේ (11) බේරාගෙන තිබෙනවා. අනතුරට පත් කාන්තාවන් අවුරුදු 33, 40 සහ 43 වයස්වල පසුවන රුසියානු ජාතිකයන් බවයි පොලීසිය සඳහන් කළේ. මේ පිළිබඳ වැඩිදුර විමර්ශන හික්කඩුව පොලීසිය විසින් සිදු කරනු ලබනවා.", "source": "https://www.itnnews.lk/"},
{"title": "කොරෝනා ආසාදනය වී සුවය ලැබූ සංඛ්‍යාව 584ක් දක්වා ඉහළට", "url": "https://www.itnnews.lk/2020/05/20/248425/", "cover_image": "https://www.itnnews.lk/wp-content/uploads/2020/04/corona-update.jpg", "date_published": "2020-05-20T11:09:58Z", "content": "මෙරට කොරෝනා වෛරසය ආසාදනය වී සුවය ලැබූ සංඛ්‍යාව 584 දක්වා ඉහළ ගොස් තිබෙනවා.", "source": "https://www.itnnews.lk/"},
{"title": "කොට්ටාව මාලපල්ල මහල් නිවාස සංකීර්ණයේ ඉදිකිරීම් අමාත්‍ය බන්දුල ගුණවර්ධනගේ නිරීක්ෂණයට", "url": "https://www.itnnews.lk/2023/09/26/518514/", "cover_image": "https://www.itnnews.lk/wp-content/uploads/2023/09/bandula-2.png", "date_published": "2023-09-26T00:17:22Z", "content": "කොට්ටාව මාලපල්ල මහල් නිවාස සංකීර්ණයේ ඉදිකිරීම් කටයුතු ප්‍රවාහන මහාමාර්ග හා ජනමාධ්‍ය ඇමැති ආචාර්ය බන්දුල ගුණවර්ධන මහතා පසුගියදා නිරීක්ෂණයට ලක් කළේය. මේ ව්‍යාපෘතිය යටතේ මහරගම සිට පාදුක්ක දක්වා දුම්රිය රක්ෂිතයේ අනවසර පදිංචිකරුවන් නැවත පදිංචි කිරීමට ඉදි කෙරෙන නිවාස ඒකක 120කින් මේ මහල් නිවාස සංකීර්ණය සමන්විතය. ආසියානු සංවර්ධන බැංකු අරමුදල් යටතේ සිදු කෙරෙන මේ මහල් නිවාස සංකීර්ණ ඉදිකිරීම් 2021 ජුනි මස 21 වැනි දින ආරම්භ කර ඇති අතර ඒ සඳහා බදු රහිත පිරිවැය ලෙස රු.1,317,013,808.98ක්‌ ඇස්තමේන්තු කර ඇත. මේ වන විට එහි සමස්ත ඉදිකිරීම්වලින් 45% ක ප්‍රමාණයක් අවසන් කර ඇත. ඉදි කෙරෙමින් පවතින මහල් නිවාස සංකීර්ණය,ඒ ආශ්‍රිත දුම්රිය මාර්ගය හා ඒ ආශ්‍රිතව කිරීමට යෝජිත නවීකරණ කටයුතු ද ඇමැතිවරයාගේ නිරීක්ෂණයට ලක් විය. දුම්රිය සාමාන්‍යධිකාරී ඩබ්ලිව්. ඒ. ඩී. එස්.ගුණසිංහ, නියෝජ්‍ය සාමාන්‍යධිකාරී (යටිතල පහසුකම්) එච්. එම්. ඩබ්ලිව්.බණ්ඩාර , මාර්ග සංවර්ධන අධිකාරියේ අධ්‍යක්ෂ ජනරාල් එස්. වීරකෝන්, ව්‍යාපෘති අධ්‍යක්ෂ උපාලි මල්ලිකාරච්චි මහතවරුන් ඇතුළු නිලධාරීන් පිරිසක් මේ නිරීක්ෂණයට එක්වූහ.", "source": "https://www.itnnews.lk/"},
{"title": "විශේෂ : වියළි කාලගුණය හේතුවෙන් රෝගාබාධ ඇතිවීමේ අවදානමක්", "url": "https://www.itnnews.lk/2019/03/30/114738/", "cover_image": "https://www.itnnews.lk/wp-content/uploads/2019/03/DRY-hot-weather.png", "date_published": "2019-03-30T07:52:25Z", "content": "පවතින වියළි කාලගුණ තත්ත්වය යටතේ ඇති විය හැකි රෝගාබාධවලින් වැළකීමට අවශ්‍ය පියවර ගන්නා ලෙස ආපදා කළමනාකරණ මධ්‍යස්ථානයේ නියෝජ්‍ය අධ්‍යක්ෂ ප්‍රදීප් කොඩිප්පිලි මහතා පවසනවා. ප්‍රදීප් කොඩිප්පිලි – නියෝජ්‍ය අධ්‍යක්ෂ – ආපදා කළමනාකරණ මධ්‍යස්ථානය [ot-video type=”youtube” url=”https://youtu.be/1wpBRJYirpw”]", "source": "https://www.itnnews.lk/"},
{"title": "බංග්ලාදේශ බාළිකා ක්‍රිකට් කණ්ඩායම දිවයිනට", "url": "https://www.itnnews.lk/2025/01/02/653778/", "cover_image": "https://www.itnnews.lk/wp-content/uploads/2025/01/b-2222222222-860x615.jpg", "date_published": "2025-01-02T15:30:19Z", "content": "වයස අවුරුදු 19 න් පහළ බංගලදේශ ජාතික බාළිකා ක්‍රිකට් කණ්ඩායම විස්සයි විස්ස ක්‍රිකට් තරග සංචාරයක් සඳහා අද (02)දින පස්වරුවේ කටුනායක ගුවන් තොටුපොළ වෙත පැමිණ තිබෙනවා. ඔවුන් (03) සහ (05) දින වල කොළඹ තර්ස්ටන් ක්‍රීඩා පිටියේදී තරග 02 කට සහභාගී වීමට නියමිතයි. මීට අමතරව (07) දින මංගොඩ සරේ විලේජ් ක්‍රීඩා පිටියේ දී සහ (09) දින කොළඹ බී.ආර්.සී.පිටියේ දී තවත් තරග 02 කට සහභාගී වීමට නියමිත වනවා. බංගලදේශ ජාතික බාළිකා ක්‍රිකට් කණ්ඩායම අද (02) දින පස්වරු 04.20 ට ශ්‍රී ලන්කන් ගුවන් සේවයේ යූ.එල්.- 190 දරන ගුවන් යානයෙන් කටුනායක ගුවන් තොටුපොළ වෙත පැමිණි අතර ඔවුන් පිළිගැනීම සදහා ශ්‍රී ලංකා ක්‍රිකට් ආයතනයේ නිලධාරීන් පිරිසක් ද කටුනායක ගුවන් තොටුපොළ වෙත පැමිණ සිටියා.", "source": "https://www.itnnews.lk/"},
{"title": "මෙරට කොරෝනා ආසාදිතයින් ගණන 619ක් දක්වා ඉහළට", "url": "https://www.itnnews.lk/2020/04/29/243229/", "cover_image": "https://www.itnnews.lk/wp-content/uploads/2020/04/coronavirus.jpg", "date_published": "2020-04-29T08:47:59Z", "content": "මෙරට කොරෝනා ආසාදිතයින් ගණන 619ක් දක්වා ඉහළ ගියා. ඒ ඊයේ (28) හදුනාගත් 31 දෙනාත් සමඟින්. මේ වන විට සම්පූර්ණයෙන් සුවය ලබා පිටව ගිය ගණන 134ක්. ඊයේ (28) දිනයේදි පමණක් අට දෙනෙකු සුවය ලබා තිබෙනවා. ඔවුන් අයිඩීඑච් ,වැලිකන්ද සහ ඉරණවිල රෝහල්වල ප‍්‍රතිකාර ලබමින් සිටි අය බවයි සෞඛ්‍ය අංශ පවසන්නේ. 317 දෙනෙකු වෛද්‍ය අධීක්ෂණය යටතේ පසුවනවා. කොළඹින් කොරෝනා රෝගින් හතර දෙනෙකු හදුනා ගැනුණා. ඔවුන් නාරාහේන්පිට – දාබරේ මාවත, ටොරින්ටන් – හැටේවත්ත හා හැව්ලොක් මාවත යන ප‍්‍රදේශවල පදිංචිකරුවන්. ඒ අනුව එම ප‍්‍රදේශ හුදකලා කෙරුණා.  රෝගින් වාසය කළ නිවෙස් අවට පදිංචිව සිටි ඥාතින් ඇතුළු 200 කට ආසන්න පිරිසක් නිරෝධායන මධ්‍යස්ථාන වෙත යොමු කිරිමටයි පියවර ගෙන තිබෙන්නේ. ඊයේ (28) හදුනාගත් 31 දෙනා අතර නිරෝධායන මධ්‍යස්ථානවල සේවය කළ යුධ හමුදා සාමාජිකයන් තුන් දෙනෙකු ද වන බවයි යුධ හමුදාපති ලුතිනන් ජනරාල් ශවේන්ද්‍ර සිල්වා මහතා ප‍්‍රකාශ කළේ. කොරෝනා ආසාදනය වූ බවට හදුනා ගැනුණු නාවික හමුදා සෙබලුන් ඇසුරු කළ සියලු දෙනා මේ වන විට නිරෝධායන කටයුතු වලට යොමුකර තිබෙනවා. නිරෝධායන මධ්‍යස්ථානවල සිටි 4605 දෙනෙකු ඊයේ දිනය වන විට නිරෝධායන කටයුතු සාර්ථකව අවසන් කර නිවෙස් වෙත ගොස් ඇති බවයි යුධ හමුදාපතිවරයා පෙන්වා දෙන්නේ.", "source": "https://www.itnnews.lk/"},
{"title": "සජිත්ගේ අපේක්ෂාව", "url": "https://www.itnnews.lk/2024/08/21/612095/", "cover_image": "https://www.itnnews.lk/wp-content/uploads/2024/08/8-11-860x615.jpg", "date_published": "2024-08-21T10:32:36Z", "content": "ශ්‍රී ලංකාවේ වර්ධන අවස්ථා විකේතනය  කිරීම සඳහා ආර්ථික හා ව්‍යාපාරික ක්ෂේත්‍රවල වෘත්තිකයන් ව්‍යවසායකයින් සහ අනාගතවාදීන්ගේ අදහස් හුවමාරු කර ගන්නා සම්මන්ත්‍රණයක් කොළඹ ෂැංග්‍රිලා හෝටලයේදී සංවිධානය කර තිබුණා. මෙම සම්මන්ත්‍රණය සජිත් ප්‍රේමදාස මහතාගේ ප්‍රධානත්වයනුයි පැවැත්වුණේ . මෙම සම්මන්ත්‍රණයට ආචාර්ය මොන්ටෙක් සිං / ටී ක්‍රිෂ්ණකුමාර් / වෙරිටේ රිසර්ච්හි ආචාර්ය නිශාන් ද මෙල් /පාර්ලිමේන්තු මන්ත්‍රීවරුන් වන එරාන් වික්‍රමරත්න / හර්ෂණ රාජකරුණා යන මහත්ම මහත්මීන් ඇතුළු තවත් ආරාධිතයන් රැසක් එක්ව සිටියා. මෙහිදී වැඩිදුරටත් අදහස් දැක්වූ ජනාධිපති  අපේක්ෂ විපක්ෂ නායක සජිත් ප්‍රේමදාස මහතා. ආර්ථික ව්‍යසනයට අගාධයකට ලක්වූ අප රට ගොඩගත හැකි දැනුම කුසලතාව නිපුණතාව ඇති හොදම කණ්ඩායම මා සතුව ඉන්නවා. විශේෂයෙන්  මානුෂීය ධනවාදයත් සමාජ ප්‍රජාතන්ත්‍රවාදයත් එකට එක් කර ගෙන රටක් ලෙස අපනයන කේන්ද්‍රීය ආර්ථික වර්ධනයක් තුළින් අප රට සෞභාග්‍යය සම්පන්න රටක් ශීඝ්‍ර ආර්ථික වර්ධනයක් ලබන රටක් බවට පත් කිරීම මගේ අපේක්ෂාවයි. එහි ප්‍රතිලාභ සමානාත්මතාව තහවුරු වන ආකාරයට සැවොම බෙදා ගත් ආර්ථිකයක් කරා මේ කණ්ඩායම සමඟ යා හැකි බව මට විශ්වාසයි. මේ නව චින්තනය මැද මාවත අනුගමනය කර සමාජ සාධාරණත්වය යුක්තිය ඉටු කරන නව මාවතකට ප්‍රවේශ වනවා. මෙහි දූෂණයට වංචාවට කිසිදු ඉඩක් නැහැ. ප්‍රසම්පාදන ක්‍රමවේද බැහැර කරමින් අන්ත දුෂිත රාජ්‍ය ගනුදෙනු බැහැර කර දූෂණය මුලිනුපුටා දැමීමේ ආර්ථික නිදහස දිනා ගන්නා මෙහෙයුමට එක්වන ලෙස මම සියල්ලන්ටම ආරාධනා කරනවා.", "source": "https://www.itnnews.lk/"},
{"title": "වන්දනාවේ ගිය 28 කට දිවි අහිමි කළ බස් අනතුර", "url": "https://www.itnnews.lk/2024/08/21/612134/", "cover_image": "https://www.itnnews.lk/wp-content/uploads/2024/08/12-13-860x615.jpg", "date_published": "2024-08-21T10:50:25Z", "content": "පකිස්ථාන වන්දනාකරුවන් රැගත් බස් රථයක් ඉරානයේදී පෙරළී යාමකට ලක්වුණු බව විදෙස් මාධ්‍ය වාර්තා කරනවා . එම අනතුරින් මගීන් 28 දෙනෙකු මිය ගිය බවයි ඉරාන රාජ්‍ය මාධ්‍ය වාර්තා කරන්නේ. මධ්‍යම ඉරානයේ යාස්ඩ් පළාතේ මෙම අනතුර සිදුව තිබෙන බව සඳහන් කරනවා දෝෂ සහිත තිරිංග පද්ධතිය අනතුරට හේතුව බව මූලික පොලිස් විමර්ශනවලින් හෙළිව තිබෙනවා . අනතුරින් තවත් මගීන් 23 දෙනෙකු තුවාල ලබා ඇති අතර ඔවුන්ගෙන් හත් දෙනෙකුගේ තත්ත්වය බරපතල බවයි වාර්තා වන්නේ. අනතුර සිදුවන අවස්ථාවේ 53 දෙනෙකු පමණ බස් රථයේ සිට තිබෙන බව විදෙස් මාධ්‍ය වාර්තා කරනවා .", "source": "https://www.itnnews.lk/"},
{"title": "අයවැයෙන් වාරි කර්මාන්තය සඳහා විශාල මුදලක් වෙන් කළා – ජනපති", "url": "https://www.itnnews.lk/2025/03/06/670000/", "cover_image": "https://www.itnnews.lk/wp-content/uploads/2025/03/14-3-860x615.jpg", "date_published": "2025-03-06T15:51:42Z", "content": "මෙවර අයවැයෙන් වාරි පද්ධතියේ සංවර්ධනය සඳහා වෙන් කරන ලද ප්‍රතිපාදන ඉදිරි මාස 08 තුළ පූර්ණ හා ඵලදායී ලෙස ලෙස යෙදවීමේ අවශ්‍යතාව ජනාධිපති අනුර කුමාර දිසානායක මහතා නිලධාරීන්ට පෙන්වා දී තිබෙනවා . ජනාධිපතිවරයා මේ බව සඳහන් කළේ මෙරට වාරි පද්ධතියේ සංවර්ධනය සඳහා ගත යුතු ඉදිරි පියවර සහ මෙවර අය-වැයෙන් වාරි කර්මාන්තය වෙනුවෙන් වෙන් කරන ලද ප්‍රතිපාදන යෙදවීම පිළිබඳ අද (06) ජනාධිපති කාර්යාලයේ පැවති සාකච්ඡාවට එක් වෙමින් . ගොවි ජනතාවගේ දීර්ඝ කාලීන ගැටලුවක් වන ජල ගැටලුවට ස්ථීරසාර විසඳුමක් ලබා දීමේ අරමුණින් මෙවර අය-වැයෙන් වාරි කර්මාන්තය සඳහා විශාල මුදලක් වෙන් කර ඇති බව ජනාධිපතිවරයා මෙහිදී පැවසුවා . එම ප්‍රතිපාදන අදාළ ව්‍යාපෘති සඳහා ඵලදායීව යෙදවීම තුළින් මෙම වසරේ මෙරට අපේක්ෂිත ආර්ථික වර්ධන ඉලක්කය වූ 3% – 4%ක මට්ටමට පහසුවෙන් ළඟා විය හැකි බැවින් අදාළ ව්‍යාපෘති ඉතා සමීපව අධ්‍යයනය කරමින් ඵලදායී ලෙස ප්‍රතිපාදන යෙදවීම පිළිබඳව මෙහිදී සාකච්ඡා කර තිබෙනවා . කෘෂිකර්ම, පශු සම්පත්, ඉඩම් හා වාරිමාර්ග අමාත්‍ය කේ.ඩී. ලාල්කාන්ත, ඉඩම් හා වාරිමාර්ග නියෝජ්‍ය අමාත්‍ය වෛද්‍ය සුසිල් රණසිංහ, කෘෂිකර්ම, පශු \nසම්පත්, ඉඩම් හා වාරිමාර්ග අමාත්‍යාංශයේ ලේකම් ඩී.පී. වික්‍රමසිංහ, ජනාධිපති ජ්‍යෙෂ්ඨ අතිරේක ලේකම් කපිල ජනක බණ්ඩාර යන මහත්වරු සහ කෘෂිකර්ම, පශු සම්පත්, ඉඩම් හා වාරිමාර්ග අමාත්‍යාංශයේ ජ්‍යෙෂ්ඨ නිලධාරිහුද, වාරි ව්‍යාපෘති අධ්‍යක්ෂවරුන් ඇතුළු පිරිසක් මෙම අවස්ථාවට එක් ව තිබෙනවා .", "source": "https://www.itnnews.lk/"},
{"title": "2015 වසරේදී ගත් තීන්දුව වෙනුවෙන් වග කියන බව සාධාරණ සමාජයක් ජාතික ව්‍යාපාරයේ ලේකම් කියයි", "url": "https://www.itnnews.lk/2019/06/19/143805/", "cover_image": "https://www.itnnews.lk/wp-content/uploads/2019/06/sadaranasamajayak.jpg", "date_published": "2019-06-19T05:52:51Z", "content": "පූජ්‍ය මාදුළුවාවේ සෝභිත ස්වාමීන් වහන්සේගේ මූලිකත්වයෙන් 2015 වසරේදී ගත් තීන්දුව වෙනුවෙන් තමන් වග කියන බව සාධාරණ සමාජයක් සදහා වූ ජාතික ව්‍යාපාරයේ ලේකම් පාලිත ලිහිණියකුමාර මහතා පවසනවා. රාජගිරියේ පැවති මාධ්‍ය හමුවකදී ඒ මහතා මේ බව කියාසිටියා. පාලිත ලිහිණියකුමාර – ලේකම් – සාධාරණ සමාජයක් සදහා වූ ජාතික ව්‍යාපාරය, [ot-video type=”youtube” url=”https://youtu.be/BGfLk0qXmok”]", "source": "https://www.itnnews.lk/"},
{"title": "විසර්ජන හා ආදායම් බදු පනත්වලට කඩිනමින් සංශෝධන", "url": "https://www.itnnews.lk/2023/07/02/496849/", "cover_image": "https://www.itnnews.lk/wp-content/uploads/2023/07/ranjith.png", "date_published": "2023-07-03T00:34:33Z", "content": "දේශීය ණය ප්‍රශස්තකරණයට සමගාමීව අදායම් බදු  පනත සහ විසර්ජන පනත සංශෝධනය කරන බව මුදල් රාජ්‍ය අමාත්‍ය රංජිත් සියඹලාපිටිය මහතා පවසනවා. දේශීය ණය ප්‍රශස්තකරණය වැඩපිළිවෙල ඉදිරි දින කිහිපය තුළ ප්‍රසිද්ධියට පත් කරන බවද රුවන්වැල්ල ප්‍රදේශයේ දී මාධ්‍ය වෙත අදහස් පළකරමින් ඒ මහතා වැඩිදුරටත් කියා සිටියා. [ot-video type=”youtube” url=”https://youtu.be/oCQp5cP3gTE”]", "source": "https://www.itnnews.lk/"},
{"title": "ගාලු කථිකාව කොළඹදී", "url": "https://www.itnnews.lk/2019/10/09/181181/", "cover_image": "https://www.itnnews.lk/wp-content/uploads/2019/10/galu-kathikawa.jpg", "date_published": "2019-10-09T10:14:25Z", "content": "ගාලු කථිකාව අන්තර් ජාතික සාගරික සම්මන්ත‍්‍රණය ලබන 21 වනදා ආරම්භ වනවා. දින දෙකක් පුරා එය පැවැත්වෙන්නේ කොළඹදී. ආරක්ෂක අමාත්‍යාංශයේ අනුග‍්‍රහය යටතේ නාවික හමුදාවයි සමුද්‍රීය සමුළුව සංවිධාන කරන්නේ. සමුද්‍ර සම්බන්ධ ගැටලු සාකච්ඡා කිරිමයි අරමුණ. මුහුදු කොල්ලකෑම්, මිනිස් ජාවාරම් , සමුද්‍රිය ත‍්‍රස්තවාදය සහ මත්ද්‍රව්‍ය ජාවාරම පිිලිබදව විශේෂ අවධානයක් යොමුකරන බවයි ආරක්ෂක අමාත්‍යාංශය සදහන් කළේ.", "source": "https://www.itnnews.lk/"},
{"title": "හල්දුම්මුල්ලට නාය යාම් අනතුරු ඇඟවීමේ රතු නිවේදනයක්", "url": "https://www.itnnews.lk/2023/10/14/523012/", "cover_image": "https://www.itnnews.lk/wp-content/uploads/2022/08/nayayem.png", "date_published": "2023-10-14T14:43:47Z", "content": "බදුල්ල, දිස්ත්‍රික්කයේ හල්දුමුල්ල ප්‍රාදේශීය ලේකම් කොට්ඨාස සඳහා නායයෑමේ රතු නිවේදන නිකුත් කළ බව ජාතික ගොඩනැගිලි පර්යේෂණ සංවිධානය පවසයි. මීට අමතරව ගාල්ල, හම්බන්තොට, මහනුවර, මාතර, නුවරඑළිය සහ රත්නපුර දිස්ත්‍රික්කවල ප්‍රාදේශීය ලේකම් කොට්ඨාස කිහිපයකට නායයෑම් අනතුරු ඇඟවීම් නිකුත් කර තිබේ.", "source": "https://www.itnnews.lk/"},
{"title": "මර්වින් සිල්වා අත්අඩංගුවට", "url": "https://www.itnnews.lk/2025/03/06/669739/", "cover_image": "https://www.itnnews.lk/wp-content/uploads/2025/03/sil-860x615.jpg", "date_published": "2025-03-06T00:22:52Z", "content": "හිටපු අමාත්‍යවරයෙකු වන මර්වින් සිල්වා අපරාධ පරීක්ෂණ දෙපාර්තමේන්තුව විසින් අත්අඩංගුවට ගෙන තිබෙනවා. ඊයේ රාත්‍රියේයි එම අත්අඩංගුවට ගැනීම සිදු කර ඇත්තේ කිරිබත්ගොඩ ප්‍රදේශයේ සිදුවූ යම් සිදුවීමකට අදාලව ඔහුව අත්අඩංගුවට ගත් බවයි වාර්තා වන්නේ. ඔහුව අපරාධ පරීක්ෂණ දෙපාර්තමේන්තුව වෙත රැගෙන ගොස් තිබෙනවා.", "source": "https://www.itnnews.lk/"},
{"title": "ඩොලර් ට්‍රිලියන 1.2ක වියදම් පැකේජයට ඇමෙරිකා සෙනෙට් සභාවේ අනුමැතිය", "url": "https://www.itnnews.lk/2024/03/23/566713/", "cover_image": "https://www.itnnews.lk/wp-content/uploads/2024/03/us-3.png", "date_published": "2024-03-23T10:28:41Z", "content": "ලබන සැප්තැම්බර් මාසය දක්වා ඇමෙරිකා රජයට අරමුදල් සපයන ඩොලර් ට්‍රිලියන 1.2ක වියදම් පැකේජයකට එරට සෙනෙට් සභාව එකඟතාව පළ කළා. ඊයේ මධ්‍යම රාත්‍රිය අවසන් වීමට මිනිත්තු කිහිපයක් තිබියදී මෙය අනුමත වීම විශේෂත්වයක්. කෙසේ වෙතත් එහි සංශෝධන මාලාවක් ඇතුළත්ව තිබුණා. ඊට ජනාධිපති ජෝ බයිඩ්න් අද සිය අත්සන යොදා සහතික කිරීමට නියමිතයි. කෙසේ වෙතත් මෙමගින් ඇමෙරිකාවෙ ප්‍රධාන පක්ෂ දෙක අතර මාස ගණනාවක් පුරා පැවති ගැටුම්කාරී තත්ත්වය අවසන් වනු ඇති.", "source": "https://www.itnnews.lk/"},
{"title": "මනුෂ්‍ය ඝාතනයකට සම්බන්ධ සැකකරුවෙකු අත්අඩංගුවට", "url": "https://www.itnnews.lk/2025/03/06/669759/", "cover_image": "https://www.itnnews.lk/wp-content/uploads/2025/03/w-860x615.jpg", "date_published": "2025-03-06T03:36:27Z", "content": "මනුෂ්‍ය ඝාතනයකට සම්බන්ධ සැකකරුවෙකු ග්‍රෑන්ඩ්පාස් පොලිසිය විසින් අත්අඩංගුවට ගෙන තිබෙනවා. පසුගිය 26 වනදා ග්‍රෑන්ඩ්පාස් පොලිස් වසමේ වෙහෙරගොඩැල්ල ප්‍රදේශයේ දී තියුණු ආයුධයකින් පහරදී මනුෂ්‍ය ඝාතනයක් සිදුකිරිමේ අපරාධය සම්බන්ධයෙන් ග්‍රෑන්ඩ්පාස් පොලිසිය විමර්ෂණ ආරම්භ කරනු ලැබුවා. ඒ අනුව මෙම අපරාධයට සම්බන්ධ සැකකරුවෙකු සිද්ධියෙන් තුවාල ලබා කොළඹ ජාතික රෝහලේ ප්‍රතිකාර ලබමින් සිට පසුගිය 5 වනදා පිටව යාමේ දී අත්අඩංගුවට ගෙන තිබෙනවා. අත්අඩංගුවට ගත් සැකකරු වයස අවුරුදු 59ක් වන වෙහෙරගොඩැල්ල ප්‍රදේශයේ පදිංචිකරුවෙක්. සැකකරු ඊයේ දින කොළඹ ප්‍රධාන මහේස්ත්‍රාත් අධිකරණයට ඉදිරිපත් කිරිමෙන් පසුව ලබන 11 වනදා දක්වා රක්ෂිත බන්ධනාගාර ගත කරනු ලැබුවා. අපරාධයට යොදා ගත් උල් පිහි දෙකක් පොලිස් භාරයට ගෙන ඇති අතර ග්‍රෑන්ඩ්පාස් පොලිසිය විසින් වැඩිදුර විමර්ෂණ සිදු කරනු ලබනවා.", "source": "https://www.itnnews.lk/"},
{"title": "කෘත්‍රිම පාද පලදින්නන්ගේ සංගමය සංවිධාන කළ ක‍්‍රීඩා උළෙල ගුවන් හමුදා මුලස්ථානයේදී", "url": "https://www.itnnews.lk/2019/09/08/172141/", "cover_image": "https://www.itnnews.lk/wp-content/uploads/2019/09/sp3.jpg", "date_published": "2019-09-08T09:19:54Z", "content": "ජායිපූර් කෘත්‍රිම පාද පලදින්නන්ගේ සංගමය විසිනවවන වරට සංවිධාන කළ ක්‍රිඩා උළෙල ගුවන් හමුදා මුලස්ථානයේ රයිෆල් ග්‍රීන් ක්‍රිඩාංගනයේදී අද ආරම්භ වුණා. ආබාධ සහිත පුද්ගලයන්ගේ හැකියාවන් වර්ධනය කර ගැනිමට අවස්ථාව ලබා දිමේ අරමුණින් යුතුවයි මෙම  ක්‍රිඩා උළෙල සංවිධාන කර තිබුණේ. නාවුක හමුදාපති වයිස් අද්මිරාල් පියල් ද සිල්වා මහතා මෙහි ප්‍රධාන ආරාධිතයා වශ‍යෙන් එක්ව සිටියා. පාපැදි තරග,මළල ක්‍රිඩා සහ දුණුවිදිම ඇතුළු තරග රැසක්  මෙහිදි පැවැත්වුනා. ජායිපූර් කෘත්‍රිම පාද පලදින්නන්ගේ සංගමයේ සභාපති ඒ එච් ෂෙරිෆඩින් හා  පරිපාලන ලේකම් සරත් කුමාර යන මහත්වරුන් ඇතුළු පිරිසක් මෙම අවස්ථාවට එක්ව සිටියා.", "source": "https://www.itnnews.lk/"},
{"title": "නිදහස සැමරීමට විරුද්ධ ජාතික හැඟීමක් නැති අය", "url": "https://www.itnnews.lk/2024/02/04/551921/", "cover_image": "https://www.itnnews.lk/wp-content/uploads/2024/02/manusha-1.png", "date_published": "2024-02-04T06:05:16Z", "content": "නිදහස සමරන එක වැරදියි කියන්නෙ ජාතික හැඟීමක් නැති පිරිසක් බව කම්කරු හා විදේශ රැකියා අමාත්‍ය මනූෂ නානායක්කාර මහතා පවසනවා. රෙද්දෙ අස්සේ මහත්වරු 88/89 කාලයේ දී මිනිස්සු මරපු එක ඉල් මහ කියලා සමරන්න හොඳයි, ඒත් නිදහස සමරන එජ වැරදියි කියනවා යැයි ද අනුරාධපුර යොවුන් නිකේතනයේ දී ඊයේ  (03) පැවති මගෙන් පටන් ගමු ජාතික වැඩපිළිවෙල ආරම්භ කරමින් එහි තරුණ සමුළුවට එක්වෙමින් අමාත්‍ය මනූෂ නානායක්කාර මහතා පවසුවා. මගෙන් පටන්ගමු වැඩසටහන ආරම්භ කිරීමට පෙර අමාත්‍යවරයා ඩී.එස්. සේනානායක පිළිරුවට මල් මාළාවක් පළදවනු ලැබුවා. කාශ්‍යප වගේ රජෙක්, රටට ඩොලර් ගේන රජෙක් අපට අද සිටින බව සිහිපත් කළ අමාත්‍යවරයා, ජනාධිපති රනිල් වික්‍රමසිංහ මහතා කාශ්‍යප රජු මෙන් රට තාක්ෂණයෙන් දියුණු කළ හැකි නායකයෙක් බව පෙන්වා දුන්නා. අමාත්‍ය මනූෂ නානායක්කාර මහතා මෙසේ ද පැවසුවා. “අපි ලස්සනට ඇන්දොත් තමයි අපි ගැන ප්‍රසන්න බවක් එන්නේ. පොතක පිටකවරය බලන්න එපා කිව්වාට ඇත්තමට පිටකවරයත් ලස්සනට තියෙන්න ඕනේ. හිතන්න මම මෙතනට පිළිවෙලක් නැතිව ආවා නම් ඔබ මං දිහා බලනවාද? ඒ කියන්නේ අපිට බාහිර පෙනුම වගේම ඇතුලත් ප්‍රසන්න වීම ඉතාම වැදගත්. අපි වෙනස් වෙනකොට අපේ බාහිර පෙනුමේ ඉදන්ම වෙනස් කරන්න ඕනෙ. ඒක වෙනස් කරන්න පුළුවන් වෙන්නේ ඔබට පමණයි. ආණ්ඩුවට ඒක කරන්න බැහැ. ඇත්තමට මගෙන් තමයි පටන් ගන්න ඕනේ. වෙනස් වෙන්න නම් අනිත් හැමෝටම කලින් තමන් වෙනස් වෙන්න ඕනේ ඒ කියන්නේ මගෙන් තමයි පටන් ගන්න ඕනේ. අපි බැලුවේ දොස්තර හොඳ හිත වගේ කාටුන්. ඒකේ හිටියා හැමදේමට නෑ බෑ කියලා කියන චව් චව් කියලා කෙනෙක්. අදත් ඒ වගේම වේදිකා වල හැමදේටම නෑ බෑ කියන චව්චව්ලා ඉන්නවා. මතකද සූර පප්පා කාටුන් එක. හැමදාම ගෝල දේශයේ අය රෝමයට හැහුවා. නමුත් රෝමය හැමදාම නැගී සිටියා. මේ කාටුන් එකේ වගේම සැබෑවටත් රෝමයට ඉතිහාසයේ ඉදන්නම ප්‍රහාර වලට ලක්වුනා. ඒත් රෝමයට සුවිශේෂී ඉතිහාසයක් තියෙනවා. අපිට රෝමය කිව්වාම ගොඩක් දේවල් මතකයට නැගෙනවා. රෝමයට මොන ප්‍රහාර එල්ල වුනත් ශක්තිමත්ව ගොඩ නැගුනා. ඒ වගේම අද තානාපති කාර්යාල වලට ඩොලර් යොදා ගෙන අපිට ගහනවා ඒත් අපි රෝමය වගේ ඉතා ශක්තිමත්ව නොසැලී ගොඩ නැගෙනවා. අපේ කාලයේදී ජීවිතය ජයගත්ත ඔෂින් තමයි වීරයෝ කියලා දැක්කේ. පසුව වෙනස් වීරයෝ පිරිසක් ආවා. සල්ලිකාරයන්ගෙන් සල්ලි අරගෙන දුප්පත් අයට දුන්න රොබින් හුඩ් වගේ චරිත පසු කාලීනව වීරයෝ වුනා. එහිදී නිකම් හිටියට කමක් නෑ තියෙන තැනින් ගෙනත් දෙන්නම් කියලා මානසිකත්වයක් තමයි නිර්මාණය වුනේ. මේත් එක්කම නිකම් දෙන්නම් කියන විරයෝ බිහි වුනා. මේ අය ඇට දෙන්නම්, පාන් තුනයි පනහට දෙන්නම් කිව්වා. මේවායින් මිනිස්සු පුලන්නෝ බවට පත් කළා. අද පිරිසක් පිට රට ඉදන් ෆේස්බුක් එකෙන් වීරයෝ වෙනවා. ඒ අය වෙනත් අයගෙන් සල්ලි අරගෙන බෙදලා දෙනවා නැත්තම්. ඒ වගේම තර්ජනය කරලා මත හදන්න කටයුතු කරනවා. තමන්ට අවශ්‍ය දෙවල් කරගන්න බැරි වෙනකෙට ව්‍යාධි තත්ත්වයක් ඇතිවෙනවා. ෆේස්බුක් අවාම මේ ව්‍යාධි තත්ත්වයන් තියෙන සියලුදෙනාම ෆේස් බුක් එකට ආවා. ඉතින් දැන් අපිට පේන්නේ මුළු රටේම ඉන්නේ පිස්සෝ කියලයි. අද වෙනකොට සමාජ මාධ්‍ය මගින් පිස්සො ටිකක් වීරයෝ කරලා තියෙනවා. අපිව හැමදාම දුප්පත් මානසිකත්වයෙන් තියන්න තමයි උත්සහ කරන්නේ. අපි එතනින් එහාට යන්න ඔනේ. අපිට අතේ සල්ලි නැති වුනත් අපි දුප්පත් මානසිකත්වයෙන් මිදෙන්න ඕනේ. ඒක මගෙන් පටන් ගන්න ඕනේ. මනස පෝසත් වෙනකොට ජීවන තත්ත්වය වර්ධණය කරගන්න පහසුවෙනවා. දුප්පත් අයගෙත් පෝසත් අයගෙත් අතර වෙනසක් තියෙනවා. පෝසත් අය තමන්ට උවමනා දේ ගැන තමයි හිතන්නේ. දුප්පත් අය හිතන්නේ තමන්ට ආස දේ ගැනයි. ඉතින් අපි ආස දේවල් ගොඩක් කරන්න ගිහිල්ලා උවමනා දේ කරන්නේ නැහැ. ඒ නිසා අවසානයේදී අපිට අවශ්‍ය දේ කරන්න වෙන්නේ නැහැ. දියුණු වෙන්න උපදින තැන අවශ්‍ය නෑ. අපි හිතන්න ඕනේ අපිට අවශ්‍ය දේ ගැනයි. ඉතින් අපි මගෙන් පටන් ගන්න ඕනේ. අපිට එක් ජල ඒකකයකින් සෑහෙන්න වතුර පාවිච්චි කරන්න පුළුවන්. ඒත් අපි ටවුමට ගියාම වතුර බෝතලයක් ගන්න විශාල මුදලක් වැයකරනවා. හැබැයි ඒ ගැන කිසිම ආකාරයකින් සලකන්නේ නැහැ. එහෙම තත්ත්වයක් තිබියදී වතුර බිල පොඩ්ඩක් වැඩි වුනාම අපි ආණ්ඩුවට කෑගහනවා. මේවා සිදුවෙන්නේ අපේ මානසිකත්වය නිසයි. අපි විනය හදාගන්නේ නැතිව කල්පනා කරන්නේ නැතිව හැම වෙලාවේම අපි කරපු වැරදි වලටත් 225ටත් බනිනවා. ඒත් අපි අපේ ස්ව්‍යං විනයක් සහ මූල්‍ය විනයක් ඇති කරගත්තොත් අපිට දියුණු වෙන්න පුළුවන්. අපි කාටවත් බැනලා වැඩක් නැහැ. අපි අනාගතයට යන්න මනසින් සූදානම් වෙලා තියෙන්න ඕනේ. එතනට යන්න අපේ මනස වෙනස් කරගන්න ඕනේ. හැම ශිෂ්ඨාචාරයක්ම පටන් ගත්තේ තැනිතලා වලයි. ඒත් අපේ ශිෂ්ඨාචාරය පටන් ගත්තේ කදු වල. අවසානයේ අනුරාධපුරයේ මහා විශාල නගරයක් හදනවා. සුවිශේෂී වාරි කාර්මානත්යක් හැදුවා. ඒ තරම් ශක්තිමත් මිනිසුන් අපිට හිටියා. සීගිරියේ රන්මසු උයන තියෙනවා. එතන රන් වලින් ගණුදෙනු කරපු තැනක්. පසුව ඒක රත්තරන් මසුන් හිටියා කියලා ඉතිහාසය වෙනස් කළා. කැපත් පවුර කුරුටු ගීත ලියලා විනාශ කළේ කාශ්‍යපව විනාස කරන්නයි. අපිට ඉගැන්නුවේ කාශ්‍යපව තාත්තාව මරුවා කියලයි. ඒත් කාශ්‍යප සීගිරිය නිර්මාණය කරන්න වාරි තාක්ෂණය භාවිතා කළේ නැද්ද? එහෙනම් කාශ්‍යප තාත්තා ජලය පෙන්වුවාම කොප් වුනා කියලා හිතන්න පුළුනන්ද? රටට විදේශ විනිමය ගෙනාපු අදටත් විදේශ විනිමය එන සීගිරිය නිර්මානය කළ කාශ්‍යපව ඉතිසාහය විසින් පිතෘ ඝාතකයෙක් කළා. අදටත් රට වෙනුවෙන් දෙයක් කරන අයට මඩ ගහනවා. නිශ්ශංක මල්ල වැඩක් කරන්නේ නැතිව සෙල්ලිපි විතරයි ලිව්වේ. එහෙම ලියන්නේ කයියනායකයින් විතරයි. අදටත් එහෙම අය ඉන්නවා. අපි වැටෙන්න පටන්ගත්තට පස්සේ අවසානයේදී දළදාව හංගලා එළියට ආවේ රෙද්ද අස්සේ මහත්වරු විදිහටයි. ඉතින් රෙද්ද අස්සේ මහත්වරු, 88/89 කාලයේදී මිනිස්සු මරපු එක ඉල් මහ කියලා සමරන්න හොදයි ඒත් නිදහස සමරන එක වැරදියි කියනවා. කිසිම අවස්ථාවක බස්, ගෙවල්, පිච්චුවාම විනාශ වුන සල්ලි ගැන කවුරුවත් කතා කළේ නැහැ.ජාතික උත්සව සමරන්න එපා කියලා කියන්නේ ජාතික හැඟීමක් නැති පිරිසයි. කාශ්‍යප වගේ රජෙක් රටට ඩොලර් ගේන රජෙක් අපිට අදත් ඉන්නවා. කාශ්‍යප වගේම තාක්ෂණය දියුණු කරන්න පුළුවන් මානවම්ම වගේ සෙල් ලිපි වල ලියපුවා පුස්කොල පොත් වල ලියන්න වෙනසක් කළා වගේ ලෝකය ඩිජිටල් කරනය කරන්න පුළුවන් නායකයෙක් අපිටත් ඉන්නවා. ඒ තමයි වර්ථමාන ජනාධිපති රනිල් වික්‍රමසිංහ මහතා. එහිදී ඔබට තිබෙනවා ආණ්ඩුව උදව් කළාද අරයා උදව් කලාද කියලා හිතන්නේ නැතිව ඔබෙන් පටන් ගන්න. ඔබ ව්‍යාපාර ටික පටන් ගන්න. එහිදී ආගමත් සංස්කෘතියත් රැකගෙන සුද්දෙක්ට ඇවිත් බියර් එකක් බොන්න පුළුවන් වෙන ක්‍රමයක් ඇති කළයුතුයි. කොටු කරපු තැනින් පිටතට ගිහින් මගෙන් පටන් ගන්න. අපිට ශ්‍රී ලංකාව ජයග්‍රහණය කරා ගෙනයන්න එදා කාශ්‍යප මානවම්ම වගේ අද රනිල් වික්‍රමසිංහ ඉන්නවා. ඒ නිසා අද ඔබ සියලුදෙනා මගෙන් පටන් ගන්න.”", "source": "https://www.itnnews.lk/"},
{"title": "නව මහා භාරකාරතුමා රාජකාරි අරඹයි", "url": "https://www.itnnews.lk/2020/10/15/291020/", "cover_image": "https://www.itnnews.lk/wp-content/uploads/2020/10/barakara.jpg", "date_published": "2020-10-15T13:49:28Z", "content": "නව මහා භාරකාරතුමා ලෙස පත්වීම් ලද අග්‍රාමාත්‍ය අතිරේක ලේකම් (නීති) ගනේෂ් ධර්මවර්ධන මහතා අද (15) දින කොළඹ 07, බුලර්ස් පටුමගේ පිහිටි මහා භාරකාර දෙපාර්තමේන්තුවේදී සිය ධූරයේ වැඩ ආරම්භ කළේය. ගනේෂ් ධර්මවර්ධන මහතා, අග්‍රාමාත්‍ය මහින්ද රාජපක්ෂ මැතිතුමාගේ අතිරේක ලේකම් (නීති) වශයෙන් ද කටයුතු කරයි. \nමෙම අවස්ථාව සඳහා පාර්ලිමේන්තු මන්ත්‍රී ප්‍රේමනාත් සී. දොලවත්ත, අග්‍රාමාත්‍ය අතිරේක ලේකම්වරුන් වන චමින්ද කුලරත්න හා හර්ෂ විජේවර්ධන යන මහත්වරු ඇතුළු පිරිසක් එක්ව සිටියහ.", "source": "https://www.itnnews.lk/"},
{"title": "අයිස් මත්ද්‍රව්‍ය සමග සැකකරුවෙක් අත්අඩංගුවට", "url": "https://www.itnnews.lk/2025/03/05/669473/", "cover_image": "https://www.itnnews.lk/wp-content/uploads/2024/09/arrest-2-860x615.png", "date_published": "2025-03-05T01:03:18Z", "content": "අයිස් මත්ද්‍රව්‍ය සමග සැකකරුවෙක් මාදම්පිටිය පොලිස් වසමේ මෙත්සඳ සෙවණ මහල් නිවාසය ආසන්නයේදී අත්අඩංගුවට ගෙන තිබෙනවා. ඒ මාදම්පිටිය පොලිස් ස්ථානයේ නිලධාරීන්ට ලැබුණු තොරතුරක් මත සිදුකල වැටලීමකදීයි. ඔහු සතුව තිබී අයිස් මත්ද්‍රව්‍ය ග්‍රෑම් 11 මිලිග්‍රෑම් 250ක් පොලිස් භාරයට ගෙන තිබෙනවා. සැකකරු වයස අවුරුදු 32ක් වන මෝදර ප්‍රදේශයේ පදිංචිකරුවෙක්. සිද්ධිය සම්බන්ධයෙන් මාදම්පිටිය පොලීසිය වැඩිදුර විමර්ශන සිදු කරනු ලබනවා.", "source": "https://www.itnnews.lk/"},
{"title": "ආර්ථික අර්බුදයෙන් රටගොඩගැනීම සඳහා සියලු වෘත්තිකයන් අතර බුද්ධිමය සංවාදයක්", "url": "https://www.itnnews.lk/2023/07/01/496447/", "cover_image": "https://www.itnnews.lk/wp-content/uploads/2023/07/widwat.png", "date_published": "2023-07-01T07:16:29Z", "content": "ආර්ථික අර්බුදයෙන් රටගොඩගැනීම සඳහා සියලු වෘත්තිකයන් අතර බුද්ධිමය සංවාදයක් ගොඩනැගීමට ශ්‍රී ලංකා විද්වත් වෘත්තිකයන්ගේ සංගම් සංවිධානය පියවර ගෙන තිබෙනවා. ඒ සම්බන්ධයෙන් වන වාර්ෂික සම්මේලනය දින දෙකක් පුරා පැවැත්වීමටයි කටයුතු කර ඇත්‍තේ. ශ්‍රී ලංකා ආර්ථිකයේ ස්ථාවරත්වය සදහා වූ අභියෝගාත්මක ප්‍රවේශය යන තේමාව යටතේ ලබන අගෝස්තු මස 09 හා 10 යන දිනවලදී මෙම සම්මේලනය පැවැත්වෙනවා. ඒ පිළිබඳ දැනුවත් කිරීමේ මාධ්‍ය හමුවක් පැවැත්වුණා. [ot-video type=”youtube” url=”https://youtu.be/LZeOcAv3Z0U”]", "source": "https://www.itnnews.lk/"},
{"title": "කලාවට හා සාහිත්‍යයට මීට වඩා රාජ්‍ය අනුග්‍රහය ලබා දිය යුතුයි", "url": "https://www.itnnews.lk/2021/03/30/328677/", "cover_image": "https://www.itnnews.lk/wp-content/uploads/2021/03/vidura-1.png", "date_published": "2021-03-30T06:34:53Z", "content": "කලාවට හා සාහිත්‍යයට මීටත් වඩා රාජ්‍ය අනුග්‍රහයක් ලබා දිය යුතු බව රාජ්‍ය අමාත්‍ය විදුර වික්‍රමනායක මහතා පවසනවා. බණ්ඩාරනායක සම්මන්ත්‍රණ ශාලා පරිශ්‍රයේ පැවති උත්සවයකදී ඒ මහතා මේ බව ප්‍රකාශ කළා. ශ්‍රී ලංකාවේ ප්‍රථම අස්පර්ශ උරුම රාජ්‍ය සම්මාන ප්‍රදානෝත්සවය බණ්ඩාරනායක සම්මන්ත්‍රණ ශාලා ලෝටස් ශාලාවේදී පැවැත්වුණා. සංස්කෘතික කටයුතු දෙපාර්තමේන්තුවයි සම්මාන උලෙළ සංවිධාන කර තිබුණේ. කාව්‍ය කලාකීර්ති හා රූකඩ කලාකීර්ති යන සම්මාන මෙහිදී පිරිනැමුණා.", "source": "https://www.itnnews.lk/"},
{"title": "පොහොට්ටුවේ නැකැත් සීට්ටුව රට පුරාම ගෙයින් ගෙට", "url": "https://www.itnnews.lk/2021/04/03/329487/", "cover_image": "https://www.itnnews.lk/wp-content/uploads/2021/04/pohottu.png", "date_published": "2021-04-04T10:09:01Z", "content": "සිංහල දෙමළ අලුත් අවුරුද්ද වෙනුවෙන් රටේ හැම ගෙදරකටම ලබාදීම සදහා ශ්‍රී ලංකා පොදුජන පෙරමුණ සකස් කළ නැකැත් සීට්ටුව බෙදාදීම රට පුරා සාර්ථකව ක්‍රියාත්මක වනවා. අවුරුදු නැකැත් සීට්ටුව නිවාසවලට ලබාදීම නෙළුම් මාවතේ පිහිටි ශ්‍රී ලංකා පොදුජන පෙරමුණේ ප්‍රධාන කාර්යාලය කේන්ද්‍රකර ගිනිමින් ක්‍රියාත්මක වුණා. මේ සදහා පාර්ලිමේන්තු මන්ත්‍රීවරුන් වන සාගර කාරියවසම්, ජයන්ත කැටගොඩ යන මහත්වරුන් සහභාගි වී සිටියා. ශ්‍රී ලංකා පොදුජන පෙරමුණේ නිර්මාතෘ බැසිල් රාජපක්ෂ මහතාගේ මූලිකත්වයෙන් මෙම ව්‍යාපෘතිය ක්‍රියාත්මක වනවා. අමාත්‍ය ජනක බණ්ඩාර තෙන්නකෝන් මහතාගේ ප්‍රධානත්වයෙන් දඹුල්ල යාපාගම ප්‍රදේශයේදී අවුරුදු නැකැත් සීට්ටුව බෙදාදීම සිදුකෙරුණා. පාර්ලිමේන්තු මන්ත්‍රී ප්‍රමිත බණ්ඩාර තෙන්නකෝන් මහතාද මෙම අවස්ථාවට සහභාගි වුණා. මාතර බෝ සමින්දුන්ගේ ආශිර්වාදය ලබා ගනිමින් නැකැත් සීට්ටුව මාතර ප්‍රදේශයේ බෙදාදීම හිටපු පළාත් සභා මන්ත්‍රී අරුණ ගුණරත්න මහතාගේ ප්‍රධානත්වයෙන් සිදුකෙරුණා. දිස්ත්‍රික්කයේ සෙසු ප්‍රදේශවලද මෙම වැඩසටහන ක්‍රියාත්මක වනවා. වැලිමඩ මැතිවරණ කොට්ඨාසය තුළ අලුත් අවුරුදු නැකැත් සීට්ටුව බෙදාදීම සිදුකෙරුණේ වැලිමඩ ශ්‍රී ලංකා පොදුජන පෙරමුණේ සංවිධායක ඉන්දික සම්පත් ජයසුන්දර මහතාගේ ප්‍රධානත්වයෙන්. සෑම නිවසකටම අලුත් අවුරුදු නැකැත් සීට්ටුවක් ලබා දීම හා වසරක් තුළ රජය ක්‍රියාත්මක කළ සංවර්ධන වැඩසටහන් ඇතුලත් පත්‍රිකාව බෙදා දීම මින්නේරිය ජයන්තිපුර නගරයේදීද ක්‍රියාත්මක වුණා. ඒ පාර්ලිමේන්තු මන්ත්‍රී අමරකීර්ති අතුකෝරල මහතාගේ ප්‍රධානත්වයෙන්. එමෙන්ම රාජ්‍ය අමාත්‍ය සිරිපාල ගම්ලත් මහතාගේ ප්‍රධානත්වයෙන් මැදිරිගිරිය කුසුම්පොකුණ ගම්මානයේදීත් රාජ්‍ය අමාත්‍ය රොෂාන් රණසිංහ මහතා‌ගේ ප්‍රධානත්වයෙන් පොළොන්නරුව අලුත්වැව විහාර භූමියේදීත් නැකැත් සීට්ටුව බෙදා දුන්නා. කැස්බෑව, පිළියන්දල නගරසභා බල ප්‍රදේශය ආශ්‍රිතව අලුත් අවුරුදු නැකත් සීට්ටුව බෙදාදීම අද පෙරවරුවේම ආරම්භ කෙරුණා. ප්‍රදේශයේ සෑම නිවසකම මෙය ලබාදීම සිදුවනවා. දියතලාව ප්‍රදේශයේ නැකැත් සීට්ටුව බෙදාදීම ආරම්භ කෙරුණේ පාර්ලිමේන්තු මන්ත්‍රී තිස්ස කුට්ටිආරච්චි මහතාගේ ප්‍රධානත්වයෙන්. වාරියපොල ප්‍රදේශයේ නැකැත් සීට්ටුව බෙදාදීම රාජ්‍ය අමාත්‍ය ඩී බී හේරත් මහතාගේ මූලිකත්වයෙන් ක්‍රියාත්මකයි. සෑම නිවසකටම ගොස් මෙම නැකැත් සීට්ටුව ලබාදීම සිදුවනවා. [ot-video type=”youtube” url=”https://youtu.be/l_WsbQOY1v4″]", "source": "https://www.itnnews.lk/"},
{"title": "පළාත් කිහිපයකට සවස් කාලයේ වැසි හෝ ගිගුරුම් වැසි", "url": "https://www.itnnews.lk/2020/03/16/232520/", "cover_image": "https://www.itnnews.lk/wp-content/uploads/2020/02/weather.jpg", "date_published": "2020-03-16T13:25:18Z", "content": "බස්නාහිර ,සබරගමුව , මධ්‍යම ,  දකුණ සහ වයඹ පළාත්වලට  සවස් කාලයේ වැසි හෝ ගිගුරුම් වැසි ඇති වන බව කාලගුණ විද්‍යා දෙපාර්තමේන්තුව පවසනවා. සබරගමු පළාතෙත් ,කලුතර, ගාල්ල හා මාතර දිස්ත්‍රික්කවලත් ඇතැම් ස්ථානවලට මිලිමීටර් 50 ඉක්ම වූ තරමක තද වැසි අපේක්ෂා කළ හැකි බවයි එම දෙපාර්තමේන්තුව වැඩිදුරටත් සඳහන් කරන්නේ. එමෙන්ම ඌව පළාතේත් , මඩකලපුව සහ අම්පාර දිස්ත්‍රික්කවලත් තැනින් තැන වැසි හෝ ගිගුරුම් සහිත වැසි ඇති වන බවයි එම දෙපාර්තමේන්තුව වැඩිදුරටත් සඳහන් කරන්නේ. උතුරුමැද පළාතේ සහ ත්‍රිකුණාමල දිස්ත්‍රික්කයේ වැසි ස්වල්පයක් ඇති විය හැකියි.  ගිගුරුම් සහිත වැසි ඇති වන අවස්ථාවලදී තාවකාලික තද සුළං හටගන්නා බවද කාලගුණ විද්‍යා දෙපාර්තමේන්තුව ප්‍රකාශ කරනවා.", "source": "https://www.itnnews.lk/"},
{"title": "ඉන්දීය යුද නෞකාවක් කොළඹට", "url": "https://www.itnnews.lk/2025/03/03/669160/", "cover_image": "https://www.itnnews.lk/wp-content/uploads/2025/03/20-860x615.jpg", "date_published": "2025-03-03T16:15:56Z", "content": "ඉන්දීය නාවික හමුදාවට අයත් ‘INS KUTHAR’ යුද නෞකාව නිල සංචාරයක් සඳහා කොළඹ වරායට සේන්දු වී තිබෙනවා . එම නෞකාව අද (03) උදෑසන කොළඹ වරායට සේන්දු වූ බවයි නාවික හමුදාව පවසන්නේ . මෙලෙස කොළඹ වරායට සේන්දු වූ Corvette වර්ගයට අයත් ‘INS KUTHAR’ නෞකාව, දිගින් මීටර් 91.16ක් . නෞකාවේ කාර්ය මණ්ඩලය 129ක ගෙන් සමන්විත අතර, නෞකාවේ අණදෙන නිලධාරී ලෙස, කොමාණ්ඩර් Nitin Sharma කටයුතු කරනු ලබනවා . මෙම යුද නෞකාව මෙරට රැඳී සිටින කාලසීමාව තුළ එහි කාර්ය මණ්ඩලය කොළඹ ප්‍රදේශයේ ආකර්ෂණීය සංචාරක ස්ථාන නැරඹීම සඳහා සහ ශ්‍රී ලංකා නාවික හමුදාව විසින් දෙරටේ නාවික හමුදා අතර සුහදත්වය වර්ධනය කිරීම වෙනුවෙන් හා පුහුණු හුවමාරු වෙනුවෙන් සංවිධානය කෙරෙණ වැඩසටහන් සඳහා සහභාගීවීමට නියමිතව තිබෙනවා . ‘INS KUTHAR’නෞකාව නිල සංචාරය නිමා කරමින් 2025 මාර්තු මස 06 වැනි දින දිවයිනෙන් පිටත්ව යාමට නියමිතයි", "source": "https://www.itnnews.lk/"},
{"title": "ගිහාන් පිලපිටියට අධිකරණය හමුවේ පෙනී සිටින ලෙස නියෝග", "url": "https://www.itnnews.lk/2020/03/02/228525/", "cover_image": "https://www.itnnews.lk/wp-content/uploads/2020/02/court.gif", "date_published": "2020-03-03T04:22:37Z", "content": "වැඩ තහනමකට ලක්ව සිටින මහාධිකරණ විනිසුරු ගිහාන් පිලපිටිය මහතාට ලබන මස 2 වනදා අධිකරණයේ පෙනී සිටින ලෙස ගංගොඩවිල මහේස්ත්‍රාත් අධිකරණය සිතාසි නිකුත් කළා. ඒ පාර්ලිමේන්තු මන්ත්‍රී රන්ජන් රාමනායක මහතා සමඟ දුරකථන සංවාදයක් පැවැත්වූ බව කියන ආන්දෝලනාත්මක සිද්ධියට අදාළවයි. තමන් අත්අඩංගුවට ගැනීමට නීතිපතිවරයා කළ නියෝගයට එරෙහිව පිලපිටිය මහතා ගොනු කළ පෙත්සම සලකා බැලූ අවස්ථාවේයි මෙම නියෝගය නිකුත් කෙරුණේ. පිලපිටිය මහතා සැකකරුවෙකු ලෙස නම් කිරීමට බැලූ බැල්මට ප්‍රමාණවත් කරුණු ඇති බවයි මහේස්ත්‍රාත්වරයා සඳහන් කළේ. විනිසුරුවරයාට එරෙහි නොතිසිය කොළඹ අපරාධ කොට්ඨාසයේ සහකාර පොලිස් අධිකාරිවරයා හරහා යොමු කරන ලෙසට ද මහේස්ත්‍රාත්වරයා නියෝග කළා.", "source": "https://www.itnnews.lk/"},
{"title": "අදත් පැය එකහමාරක විදුලි කප්පාදුවක්", "url": "https://www.itnnews.lk/2025/02/11/663767/", "cover_image": "https://www.itnnews.lk/wp-content/uploads/2025/02/power-cut-860x615.jpg", "date_published": "2025-02-11T04:00:33Z", "content": "අද (11) දිනයේත් දිවයින පුරා පැය එක හමාරක කාලයක් විදුලි කප්පාදුවක් සිදුකිරීමට නියමිතව තිබෙනවා. කාණ්ඩ 4ක් යටතේ මෙම විදුලි කප්පාදුව පස්වරු 3.30 සිට රාත්‍රී 10 දක්වා කාලය අතරතුර සිදුකෙරෙන බවයි ලංකා විදුලිබල මණ්ඩලය සඳහන්කර සිටියේ. ඊට අමතරව පාරිභෝගික ගිණුම් අංකය කෙටි පණිවිඩයක් මගින් 1987 ක්ෂණික දුරකථන අංකයට යැවීමෙන් ද විදුලි කප්පාදුව සිදුවන වේලාවන් පිළිබඳ දැනගත හැකි බව ලංකා විදුලි බල මණ්ඩලය සඳහන් කරනවා. මේ අතර ඊයේ (10) දිනයේ ද දිවයින පුරා මිනිත්තු 90ක කාලයක් විදුලි කප්පාදුව සිදුකෙරුණා. නොරොච්චෝලේ ගල් අගුරු බලාගාරය ලබන සිකුරාදා (14) වන විට ජාතික විදුලි බල පද්ධතියට සම්බන්ධ කිරීමට බලාපොරොත්තු වන බව ලංකා විදුලිබල මණ්ඩලය සඳහන් කරනවා. ඔබ ප්‍රදේශයට අයත් අක්ෂරය සහ විදුලිය විසන්ධි වන වේලාව දැනගැනීම පහතින්,", "source": "https://www.itnnews.lk/"},
{"title": "ප්‍රාණ ඇපකරුවන් නිදහස් කිරීම කල් දමන බව හමාස් සංවිධානය කියයි", "url": "https://www.itnnews.lk/2025/02/11/663779/", "cover_image": "https://www.itnnews.lk/wp-content/uploads/2025/02/hamas-860x615.jpg", "date_published": "2025-02-11T04:26:48Z", "content": "ප්‍රාණ ඇපකරුවන් නිදහස් කිරීම කල් දමන බව හමාස් සංවිධානය පවසනවා. හමාස් සන්නද්ධ අංශයේ ප්‍රකාශකයෙකු චෝදනා කර ඇත්තේ  ඊශ්‍රායලය සටන් විරාම ගිවිසුම කඩ කරන බවයි. පසුගිය දින කිහිපයේද ඊශ්‍රායලය සිවිල් ජනතාව ඉලක්ක කර ප්‍රහාර කිහිපයක් එල්ල කළ අතර විශාල පිරිසක් ජීවිතක්ෂයට පත්වුණා. මේ අතර ඊශ්‍රායලයේ රඳවා සිටින තවත් පලස්තීන සිරකරුවන් වෙනුවෙන් ගාසා තීරයේ රඳවා සිටින ප්‍රාණ ඇපකරුවන් තුන් දෙනෙකු සෙනසුරාදා නිදහස් කිරීමට නියමිතයි. කෙසේ වෙතත් ගාසා තීරයේ රඳවා සිටින ප්‍රාණ ඇපකරුවන් සෙනසුරාදා වන විට ආපසු නොඑන්නේ නම් සටන් විරාමය අවලංගු කළ යුතු බව ඊශ්‍රායලයේ ප්‍රධාන මිතුරෙකු වන ඇමරිකා ජනාධිපති ඩොනල්ඩ් ට්‍රම්ප් ද යෝජනා කර තිබෙනවා. පසුගිය 2023 වසරේ ඔක්තෝබර් 7 වැනිදා ඊශ්‍රායලයට එල්ල කළ හමාස් ප්‍රහාරයේදී ප්‍රාණ ඇපයට ගත් හැත්තෑතුන් දෙනකු තවමත් ගාසා තීරයේ රඳවා සිටිනවා.", "source": "https://www.itnnews.lk/"},
{"title": "මහාචාර්ය විමල් ජී. බලගල්ලේ මහතා අභාවප්‍රාප්ත වෙයි", "url": "https://www.itnnews.lk/2021/07/16/349722/", "cover_image": "https://www.itnnews.lk/wp-content/uploads/2021/07/balagalle.jpg", "date_published": "2021-07-16T12:26:53Z", "content": "ජ්‍යෙෂ්ඨ සිංහල භාෂාවේදියකු වූ මහාචාර්ය විමල් ජි. බලගල්ලේ මහතා අභාවප්‍රාප්ත විය. සිංහල,  ඉංග්‍රීසි,  පාලි,  සංස්කෘත,  බෙංගාලි භාෂා රැසක ප්‍රවීණයෙකු වූ මහාචාර්ය විමල් ජී. බලගල්ලේ මහතා අභාවප්‍රාප්ත වන විට 97 වන වියේ පසුවුණා. විශ්වවිද්‍යාල ආචාර්යවරයෙකු පමණක් නොව සිංහල භාෂා ක්ෂේත්‍රයේ අභිවෘද්ධියට ඉතා ඉහළ දායකත්වයක් ලබා දුන් ඒ මහතාගෙන් එම ක්ෂේත්‍රයට සිදුවූ මෙහෙවර ඉමහත්. ඒ වෙනුවෙන් මහාචාර්ය විමල් ජී. බලගල්ලේ මහතා යුනෙස්කෝ සාහිත්‍ය සම්මානය,  රාජ්‍ය සාහිත්‍ය සම්මාන ඇතුලු දෙස් විදෙස් සම්මාන රැසකින් ද පිදුම් ලබා තිබෙනවා.", "source": "https://www.itnnews.lk/"},
{"title": "පොදුජන පෙරමුණ සමඟ මැතිවරණයට ඉදිරිපත් වන ශ්‍රීලනිප අපේක්ෂක හමුවක්", "url": "https://www.itnnews.lk/2020/05/21/248745/", "cover_image": "https://www.itnnews.lk/wp-content/uploads/2020/05/slfp.jpg", "date_published": "2020-05-21T08:16:12Z", "content": "ශ්‍රී ලංකා පොදුජන පෙරමුණ සමඟ සන්ධාන ගත වී  ඉදිරි මහමැතිවරණයේදී විශිෂ්ඨ ජයක් ලබා ගැනීම සඳහා කැප වන බව ශ්‍රී ලංකා නිදහස් පක්ෂයේ සභාපති හිටපු ජනාධිපති මෛත්‍රීපාල සිරිසේන මහතා පවසනවා. ශ්‍රී ලංකා නිදහස් පක්ෂයෙන් හා ශ්‍රී ලංකා පොදුජන පෙරමුණ සමඟ මහමැතිවරණයට ඉදිරිපත් වන සියලු දිස්ත්‍රික් අපේක්ෂකයින්ගේ හමුවක් පැවැත්වුණා. ඒමෛත්‍රීපාල සිරිසේන මහතාගේ ප්‍රධානත්වයෙන්. එම පක්ෂ මූලස්ථානයේ පැවති සාකච්ඡාවට පක්ෂ නියෝජිතයින් විශාල පිරිසක් එක්ව සිටියා. [ot-video type=”youtube” url=”https://youtu.be/YAueVNogQ-M”]", "source": "https://www.itnnews.lk/"},
{"title": "ජාත්‍යන්තර කාන්තා දිනයට සමගාමීව ජාතික කාන්තා සතියක්", "url": "https://www.itnnews.lk/2025/03/03/668926/", "cover_image": "https://www.itnnews.lk/wp-content/uploads/2025/03/kantha-860x615.jpg", "date_published": "2025-03-03T02:20:15Z", "content": "ඊයේ (02) දිනයේ සිට එළ⁣ඹෙන (08) වැනිදා දක්වා කාන්තා හා ළමා කටයුතු අමාත්‍යාංශය විසින් “ජාතික කාන්තා සතියක්” ප්‍රකාශයට පත් කරතිබෙනවා. එළ⁣ඹෙන (08) වැනිදාට යෙදී ඇති ජාත්‍යන්තර කාන්තා දිනයට සමගාමීව “ජාතික කාන්තා සතියක්” ප්‍රකාශයට පත් කර ඇති අතර ‘තැනුමට තිරසර හෙටක් – සවිමත් ඇය වේ මගක්’ යන්න මෙවර කාන්තා දින ජාතික තේමාවයි. ඒ අනුව ඊයේ (02) දිනයේ සිට (08) වනදා දක්වා සතිය තුළ කාන්තාව නිරෝගීමත් කිරීම, දැනුවත් කිරීම, සුරක්ෂිත කිරීම, සවිබල ගැන්වීම සහ ඔවුන්ගේ තාක්ෂණ කුසළතා වර්ධනය කිරීම වෙනුවෙන් දීපව්‍යාප්ත වැඩසටහන් මාලාවක් ක්‍රියාත්මකයි. එළ⁣ඹෙන (05) සහ (06) යන දෙදින පුරා ‘ලිය ශක්ති’ කාන්තා පොළ කොළඹ විහාර මහාදේවී උද්‍යාන පරිශ්‍රයේදී පැවැත්වීමට සියළු කටයුතු සම්පාදනය කොට ඇති බව කාන්තා හා ළමා කටයුතු අමාත්‍යාංශය සඳහන් කරනවා. මෙවර කාන්තා දින සැමරුම් උළෙල කාන්තා හා ළමා කටයුතු පිළිබඳ අමාත්‍ය සරෝජා සාවිත්‍රි පෝල්රාජ් මහත්මිය සහ නියෝජ්‍ය අමාත්‍ය වෛද්‍ය නාමල් සුදර්ශන මහතාගේ සංකල්පය පරිදි අග්‍රාමාත්‍ය හරිනි අමරසූරිය ප්‍රධානත්වයෙන් බත්තරමුල්ල, “සුහුරුපාය” ශ්‍රවණාගාරයෙදී පැවැත්වීමට නියමිතයි.", "source": "https://www.itnnews.lk/"},
{"title": "එක්ස්ප්‍රස් පර්ල් සිද්ධියට වන්දි ගන්න සියලු ක්‍රියාමාර්ග ගෙන තිබෙනවා", "url": "https://www.itnnews.lk/2025/03/04/669463/", "cover_image": "https://www.itnnews.lk/wp-content/uploads/2025/03/33-1-860x615.jpg", "date_published": "2025-03-04T17:31:25Z", "content": "එක්ස්ප්‍රස් පර්ල් නෞකාව ගිනි ගැනීමේ සිද්ධියෙන් සිදු වූ හානිය වෙනුවෙන් වන්දි අය කර ගැනීම සඳහා රජය අවශ්‍ය සියලු ක්‍රියාමාර්ග ගෙන තිබෙන බව නීතිපතිවරයා අද (04) ශ්‍රේෂ්ඨාධිකරණය හමුවේ ප්‍රකාශ කර තිබෙනවා . අදාළ නෞකාව ගිනි ගැනීමේ සිද්ධිය හේතුවෙන් පරිසරයට මෙන්ම ධීවර ප්‍රජාවට සිදුවූ හානිය වෙනුවෙන් වන්දි අය කරදෙන නියෝගයක් නිකුත් කරන මෙන් ඉල්ලා කාදිනල් අති උතුම් මැල්කම් රංජිත් හිමිපාණන් ඇතුළු පිරිසක් විසින් ගොනු කළ මූලික අයිතිවාසිකම් පෙත්සම් අද යළි විභාගයට ගත් අවස්ථාවේදීයි නීතිපතිවරයා වෙනුවෙන් පෙනී සිටි අතිරේක සොලිසිටර් ජෙනරාල් නෙරින් පුල්ලේ මහතා මේ බව සඳහන් කළේ. අගවිනිසුරු මුර්දු ප්‍රනාන්දු, යසන්ත කෝදාගොඩ, ශිරාන් ගුණරත්න, අචල වෙංගප්පුලි සහ ප්‍රියන්ත ප්‍රනාන්දු යන මහත්ම මහත්මීන්ගෙන් සමන්විත පංච පුද්ගලයන් ශ්‍රේෂ්ඨාධිකරණ විනිසුරු මඩුල්ලක් ඉදිරියේ මෙම පෙත්සම් විභාගය සිදු කෙරුණා . එහිදී නීතිපතිවරයා වෙනුවෙන් පෙනී සිටි අතිරේක සොලිසිටර් ජෙනරාල් නෙරින් පුල්ලේ මහතා අධිකරණය හමුවේ කරුණු දක්වමින් අදාළ නෞකාවේ කාර්යය මණ්ඩලයේ නොසැලකිලිමත් භාවය හේතුවෙන් මෙම අවාසනාවන්ත ඛේදවාචකය ඇති වූ බවයි පෙන්වා දුන්නේ. එමෙන්ම මෙම ගිනි ගැනීම සිද්ධියට නෞකාවේ කාර්ය මණ්ඩලය වගකිවයුතු බවත් ඔහු අවධාරණය කළා . නීතිමය මූලධර්මයන්ට අනුව වන්දි අය කර ගත යුත්තේ ඊට වගකිවයුතු නෞකා කාර්ය මණ්ඩලයෙන් හා එය අයත් සමාගමෙන් යැයි පෙන්වා දුන් අතිරේක සොලිසිටර් ජෙනරාල්වරයා එම වන්දි අය කර ගැනීම සඳහා නීතිමය ක්‍රියාමාර්ග ගෙන තිබෙන බව සඳහන් කර සිටියා .", "source": "https://www.itnnews.lk/"},
{"title": "කළු ගල් කර්මාන්තය ගැන සොයා බැලීමට මන්ත‍්‍රී සුදර්ශනී ප්‍රනාන්දුපුල්ලේ ගම්පහ යයි", "url": "https://www.itnnews.lk/2020/01/12/211769/", "cover_image": "https://www.itnnews.lk/wp-content/uploads/2020/01/ණ්කස.jpg", "date_published": "2020-01-12T06:37:04Z", "content": "ගම්පහ  දිස්ත්‍රික්කයේ කළු ගල් කර්මාන්තය පසුගිය කාලයේ කඩා වැටුණු බව එම කර්මාන්ත කරුවන්  පවසනවා. මේ නිසා බොහෝ පිරිසකගේ ජීවනෝපාය අහිමි වූ බවයි ඔවුන් පෙන්වා දෙන්නේ. මීරිගම අක්කර විස්ස ප්‍රදේශයේ කළු ගල් කඩන ස්ථාන 27 ක් පමණ තිබූ බව ප්‍රදේශවාසින් පවසනවා. එහෙත් පසුගිය කාලයේ එය ස්ථාන කිහිපයකට පමණක් සීමා වුණා. මේ නිසා බොහෝ පිරිසකට ජීවනෝපාය මාර්ග අහිමි වුණා. ගම්පහ දිස්ත්‍රික් සංවර්ධන කමිටු සභාපතිනී පාර්ලිමේන්තු මන්ත්‍රි සුදර්ශනී ප්‍රනාන්දුපුල්ලේ මහත්මිය මේ පිළිබද සොයා බැලීමට මෙම ප්‍රදේශයට පැමිණියා. කළුගල් කර්මාන්තයේ නිරතවූවන් එහිදී මන්ත්‍රිවරියට කරුණු ඉදිරිපත් කළා. [ot-video type=”youtube” url=”https://youtu.be/ioetOpEKKTQ”]", "source": "https://www.itnnews.lk/"},
{"title": "සභාපතිකමට වාරණයක් වැටුණු මෛත්‍රී තීරණයක් අරන්", "url": "https://www.itnnews.lk/2024/04/04/571007/", "cover_image": "https://www.itnnews.lk/wp-content/uploads/2024/04/5-2.jpg", "date_published": "2024-04-04T14:19:03Z", "content": "ශ්‍රී ලංකා නිදහස් පක්ෂයේ සභාපති ධුරයේ කටයුතු කිරීම වළක්වාළමින් කොළඹ දිසා අධිකරණය අතුරු තහනම් නියෝගයක් නිකුත් කිරීම සම්බන්ධයෙන් ඉදිරියේ දී අධිකරණය හමුවේ කරුණු දැක්වීමට බලාපොරොත්තු වන බව හිටපු ජනාධිපති මෛත්‍රීපාල සිරිසේන පවසනවා. තමා ධුරයේ කටයුතු කිරීම වළක්වාළමින් අතුරු තහනම් නියෝගයක් නිකුත් කර ඇති බව දැන ගත්තේ මාධ්‍ය වාර්තා මගින් බවත්, ඊට අදාළ කිසිදු නීත්‍යනුකූල ලියැවිල්ලක් තමා වෙත මෙතෙක් ලැබී නැති බවයි ඒ මහතා සඳහන් කලේ සිය නිවෙසේ දී මාධ්‍ය හමුවක් කැඳවමින් හිටපු ජනාධිපතිවරයා මේ බව ප්‍රකාශ කළා.", "source": "https://www.itnnews.lk/"},
{"title": "තඹුත්තේගම වී ගබඩා පාරිභෝගික සේවා අධිකාරියේ පරීක්ෂාවට", "url": "https://www.itnnews.lk/2024/10/26/632532/", "cover_image": "https://www.itnnews.lk/wp-content/uploads/2024/10/v-860x615.png", "date_published": "2024-10-26T09:29:57Z", "content": "තඹුත්තේගම පිහිටි වී ගබඩා පාරිභෝගික සේවා අධිකාරියේ පරීක්ෂාවට ලක්වුණා. ජනාධිපතිවරයාගේ උපදෙස් පරිදි වී ගබඩා පරීක්ෂා කිරීමේ වැඩපිළිවෙළක් පාරිභෝගික සේවා අධිකාරිය ආරම්භ කර තිබෙනවා. ඒ අනුවයි තඹුත්තේගම පිහිටි වී ගබඩා පරීක්ෂාවට ලක්කෙරුණේ. එමෙන්ම තඹුත්තේගම නල්ලච්චිය කර්මාන්තපුරේ පවත්වාගෙන යන වී මෝල් ද පරීක්ෂාවට ලක්කරනු ලැබුවා. වී තොග රැස්කරගෙන සිටින වී මෝල් හිමියන් පිළිබඳ සොයා බැලීම මෙහි අරමුණයි.", "source": "https://www.itnnews.lk/"},
{"title": "ඊශ්‍රායල ප්‍රහාරයෙන් ඉරානයට සුළු හානි පමණන් සිදු වූ බව ඉරාන හමුදා පවසයි", "url": "https://www.itnnews.lk/2024/10/26/632542/", "cover_image": "https://www.itnnews.lk/wp-content/uploads/2024/10/Israel-860x615.jpg", "date_published": "2024-10-26T10:12:53Z", "content": "ඊශ්‍රායලය ප්‍රහාරයෙන් ඉරානයට සුළු හානි පමණන් සිදු වූ  බව ඉරාන හමුදා  පවසනවා. ඉරානය ඊශ්‍රායලයට එල්ල කළ ප්‍රහාරවලට ප්‍රතිචාර වශයෙන්  ඉරානයේ බටහිර සහ නිරිත දෙසින් පිහිටි හමුදා කඳවුරු ඉලක්ක කර ගනිමින් ඊශ්‍රායල ප්‍රහාර  එල්ල  කෙරුණා. තම ප්‍රතිප්‍රහාරවලට  බලශක්ති හා පොදු පහසුකම් සහිත ස්ථාන ඇතුළත් නොවන බව ඊශ්‍රායල හමුදා පවසන්නේ. ඊශ්‍රායලය ඉරානයට ප්‍රහාර එල්ල කරන  සැලසුම් පිළිබඳව එක්සත් ජනපදය දැනුවත් කළ නමුත් මෙම ප්‍රහාරයට එක්සත් ජනපදය කිසිදු සම්බන්ධයක් නොමැති බව පෙන්ටගනය නිවේදනය කළා. ඊශ්‍රායල හා ඉරානය  අතර සටන්  අවසානය විය යුතු වුවත් ඉරානය යළි ප්‍රතිචාර  දැක්වීමට තීරණය කළහොත් ඊශ්‍රායලය ආරක්ෂා කිරීමට එක්සත් ජනපදය සම්පූර්ණයෙන්ම සූදානම් බව ජෝ බයිඩන් පාලනය ප්‍රකාශ කරනවා. එක්සත් රාජධානියේ අගමැති කීර් ස්ටාමර් පවසන්නේ ඊශ්‍රායලය  ප්‍රහාර  වලට ප්‍රතිචාර දැක්වීමට ඉරානය කටයුතු පියවර නොගත යුතු බවයි.", "source": "https://www.itnnews.lk/"},
{"title": "චීනයේ සන්නිවේදන දැවැන්තයාට අපරාධ චෝදනාවක්", "url": "https://www.itnnews.lk/2019/01/29/92505/", "cover_image": "https://www.itnnews.lk/wp-content/uploads/2019/01/USA-1.png", "date_published": "2019-01-29T07:16:05Z", "content": "චීනයේ සන්නිවේදන දැවැන්තයා වන ප්‍රධාන පෙළේ දුරකතන සමාගමකට සහ එම සමාගමේ ප්‍රධාන මූල්‍ය නිලධාරියාට එරෙහිව ඇමෙරිකා අධිකරණ දෙපාර්තමේන්තුව අපරාධ චෝදනා ගොණු කර තිබෙනවා. ලෝකයේ දෙවන විශාලතම ජංගම දුරකතන නිෂ්පාදන සමාගමට මෙලෙස චෝදනා ගොණු කර ඇත්තේ ඇමෙරිකානු සම්බාධකවලට  එරෙහිව කටයුතු කිරීමත් ඔවුන්ගේ තාක්ෂණය සොරාගෙන ඇති බවටත් චෝදනා කරමිනුයි. මේ හේතුවෙන් ඇමෙරිකාව හා චීනය අතර පැවති වෙළඳ යුද්ධය තවත් උනුසුම් වී තිබෙනවා. පසුගිය මාසයේදී කැනඩාවේදී මෙම සමාගමේ මූල්‍ය නිලධාරිනිය වන මෙන්ග් වැන්ග්ෂූ අත්අඩංගුවට ගනු ලැබුවා. ඒ ඇමෙරිකාව ඉරානයට පනවා ඇති සම්බාධකවලට එරෙහිව කටයුතු කිරීම හේතුවෙන් ඇයට අත්අඩංගුවට ගනු  ලැබුවේ. ඇයට එරෙහිව අපරාධ චෝදනා ගොණු කර තිබෙනවා. කෙසේ වෙතත් අදාළ සමාගම ඊට ප්‍රතිචාර දක්වමින් කියා සිටියේ මෙම චෝදනා සියල්ල ප්‍රතික්ෂේප කරන බවයි.", "source": "https://www.itnnews.lk/"},
{"title": "ප්‍රබලයන් දෙදෙනෙකුගේ හමුවක්", "url": "https://www.itnnews.lk/2024/10/11/628017/", "cover_image": "https://www.itnnews.lk/wp-content/uploads/2024/10/18-5-860x615.jpg", "date_published": "2024-10-11T11:36:54Z", "content": "රුසියන් ජනාධිපති ව්ලැදිමීර් පුටින් සහ ඉරාන ජනාධිපති මසුඩ් පෙසෙෂ්කියන් අතරේ හමුවක් පවත්වා තිබෙන බව විදෙස් මාධ්‍ය වාර්තා කරනවා . මධ්‍යස්ථමතධාරියකු වන මසුඩ් පෙසෙෂ්කියන් ජනාධිපති ධුරයට පත් වීමෙන් පසු රුසියන් ජනාධිපති පුටින් හමුවුණු පළමු අවස්ථාව මෙය බවයි සඳහන් වන්නේ ඊශ්‍රායලයෙන් ඉරානයටත්, ලෙබනනයටත්, මැදපෙරදිග කලාපයටත් එල්ල වන තර්ජන මෙන්ම එම තර්ජනවලට කෙසේ මුහුණ දිය යුතු ද යන්න සම්බන්ධයෙන් රාජ්‍ය නායකයන් දෙදෙනාගේ අවධානය යොමුවී ඒ පිළිබඳව සාකච්ඡා කළ බවයි විදෙස් මාධ්‍ය වැඩිදුරටත් සඳහන් කර සිටින්නේ .", "source": "https://www.itnnews.lk/"},
{"title": "කැලිෆෝනියාවේ ලැව්ගිනි – අක්කර ලක්ෂ 4 විනාශ වෙයි", "url": "https://www.itnnews.lk/2024/08/06/607952/", "cover_image": "https://www.itnnews.lk/wp-content/uploads/2024/08/9-2-860x615.jpg", "date_published": "2024-08-06T11:32:48Z", "content": "ඇමෙරිකාවේ කැලිෆෝනියා ප්‍රාන්තයේ හටගෙන ඇති ලැව්ගිනි හේතුවෙන් වනාන්තර අක්කර ලක්ෂ 4ට අධික සංඛ්‍යාවක් විනාශ වී තිබෙනවා. කැලිෆෝනියා ඉතිහාසයේ ලැව්ගිනි හේතුවෙන් වැඩිම වන බිම් ප්‍රමාණයක් විනාශයට ලක්ව ඇති 4වන අවස්ථාව ලෙස මෙය සැලකෙනවා. ප්‍රාන්තයේ ස්ථාන 94දී පමණ ලැව්ගිනි හටගෙන ඇති බවයි වාර්තා වන්නේ. ජනතාවට ඉවත්වීම සදහා මේ වනවිට නිවේදන 28ක් නිකුත්කර ඇති බවද සදහන්. ගොඩනැගිලි 600ට ආසන්න සංඛ්‍යාවක් මේ වනවිට සම්පූර්ණයෙන්ම විනාශ වී තිබෙනවා. වියළි උණුසුම් කාලගුණය හේතුවෙන් ලැව්ගිනි ශීඝ්‍රයෙන් ව්‍යාප්ත වන බවයි ගිනි නිවන අංශ පෙන්වා දෙන්නේ.", "source": "https://www.itnnews.lk/"},
{"title": "ඉන්දියාවේ ආරක්ෂක අමාත්‍යවරයා ඇමරිකාවට", "url": "https://www.itnnews.lk/2024/08/23/612734/", "cover_image": "https://www.itnnews.lk/wp-content/uploads/2024/08/4-18-860x615.jpg", "date_published": "2024-08-23T07:07:31Z", "content": "ඉන්දියාවේ ආරක්ෂක අමාත්‍ය රාජ්නාත් සිං ඇමරිකාවට ගොස් ඇති බව විදෙස් මාධ්‍ය වාර්තා කරනවා. ඉන්දියාව සහ ඇමරිකාව අතර ඉහළ පෙළේ ආරක්ෂක ගිවිසුම් කිහිපයක කටයුතු වෙනුවෙන් ඔහු ඇමරිකාවට පැමිණ ඇති අතර සිය සංචාරයේදී රාජ්නාත් සිං ඇමරිකානු ආරක්ෂක ලේකම් සහ ඇමරිකාවේ ජාතික ආරක්ෂක උපදේශක හමුවී ද්විපාර්ශවික සාකච්ඡා සිදු කිරීමට ද නියමිත බවද සඳහන් විදෙස් මාධ්‍ය වාර්තා කළේ ඔහු එළඹෙන 26 වනදා දක්වා ඇමරිකාවේ රැඳී සිටීමට නියමිත බවයි.", "source": "https://www.itnnews.lk/"},
{"title": "පොලිස්පතිවරයා පත් කිරීම ව්‍යවස්ථා දායක සභාව අනුමත කර නැහැ – සජිත්", "url": "https://www.itnnews.lk/2024/02/27/558272/", "cover_image": "https://www.itnnews.lk/wp-content/uploads/2024/02/8-14.jpg", "date_published": "2024-02-27T09:46:11Z", "content": "පොලිස්පතිවරයා පත් කිරීම ව්‍යවස්ථා දායක සභාව අනුමත නොකළ බව සිය ෆේස්බුක් ගිණුමේ සටහනක් තබමින් විපක්ෂ නායක සජිත් ප්‍රේමදාස මහතා පවසනවා පොලිස්පතිවරයා පත් කිරීම සදහා ඡන්දය ප්‍රකාශ වීම / පක්ෂව 4ක් විපක්ෂව 2ක් හා වැලකී සිටීම් දෙකක් වශයෙන් වූ බව පවසන විපක්ෂ නායක සජිත් ප්‍රේමදාස මහතා තීරණයක් ගැනීම සඳහා අවම වශයෙන් ඡන්ද පහක්අවශ්‍ය බව පවසනවා. ඡන්ද සම වීමකදී පමණක් භාවිත කළ හැකි තීරක ඡන්දයක් කතානායක සතු බවත් / හතරෙන් දෙකක් යනු සම වීමක් නොවන බවත් ඔහු පවසනවා.", "source": "https://www.itnnews.lk/"},
{"title": "බාලතෙල් නිශ්පාදනාගාරයක් වටලයි", "url": "https://www.itnnews.lk/2024/08/23/612714/", "cover_image": "https://www.itnnews.lk/wp-content/uploads/2024/08/2-22-860x615.jpg", "date_published": "2024-08-23T06:37:42Z", "content": "මිනිස් පරිභෝජනයට නුසුදුසු පොල්තෙල් නිශ්පාදනාගාරයක් මාලබේ කහන්තොට ප්‍රදේශයේදී පාරිභෝගික සේවා අධිකාරියේ නිළධාරීන් සමඟ එක්ව මාලබේ පොලිසිය වටලා තිබෙනවා. අදාළ මධ්‍යස්ථානය පිළිබඳව ලද තොරතුරක් මත පොලිස් නිලධානින් කණ්ඩායමක් එම ස්ථානයට ගොස් සිදුකළ පරීක්ෂාවකින් අනතුරුව පාරිභෝගික සේවා අධිකාරිය දැනුවත් කිරීමට කටයුතු කර තිබුණා ඒ අනුව එම ස්ථානයේ සිදුකළ පරික්ෂාවේදී මිනිස් පරිභෝජනයට නුසුදුසු පොල්තෙල් නිෂ්පාදනය කරන ආකාරය දැක එම ස්ථානය හිමිකරු අත්අඩංගුවට ගෙන ඇපකරයක් මත මුද හැරීමට කටයුතු කළ බවයි පොලිසිය පැවසුවේ . එම ස්ථානයේ තිබී පොල්තෙල් යනුවෙන් හඳුන්වන පිරවූ ලීටර් 45 කෑන් 94 ක් මිලි ලීටර් 500 පිර වූ බෝතල් 73 ක් ලීටර් 45 හිස් කෑන් 240 ක් හමු වූ බවත් පසුව පාරිභෝගික සේවා අධිකාරියේ නිලධාරීන් විසින් එම නිෂ්පාදනාගාරයට මුද්‍රා තැබූ බවත් පොලිසිය සඳහන් කළා", "source": "https://www.itnnews.lk/"},
{"title": "නිවාඩු දවසටත් සීසන් එකෙන් යන්න පුළුවන්", "url": "https://www.itnnews.lk/2024/10/11/627995/", "cover_image": "https://www.itnnews.lk/wp-content/uploads/2024/10/15-4-860x615.jpg", "date_published": "2024-10-11T10:52:46Z", "content": "පාසල් සිසුන්, කාර්මික විද්‍යාල සිසුන් සහ විශ්වවිද්‍යාල සිසුන් හට නිකුත් කරනු ලබන බස් ගමන් වාර ප්‍රවේශ පත්‍ර මඟින් සෙනසුරාදා, ඉරිදා සහ අනෙකුත් සියලු නිවාඩු දිනයන් හී ද බාධාවකින් තොරව ගමන් කිරීමට අවසර ලබා දෙන ලෙස ප්‍රවාහන අමාත්‍ය විජිත හේරත් මහතා ගමනාගමන මණ්ඩල සභාපතිවරයාට උපදෙස් ලබා දී තිබෙනවා . නිවාඩු දිනවල දී සිදු කරනු ලබන ගමන් වාරවලදී සිසුන් දැඩි අපහසුතාවයන්ට පත් වන බවට ලැබී ඇති පැමිණිලි රැසක් සැලකිල්ලට ගනිමින් එම අපහසුතාවයන් හට පිළියම් යොදමින් සිසුන් විසින් මාසය සඳහා ලබා ගන්නා වාර ප්‍රවේශ පත්‍ර මඟින් අදාළ මාසයේ සෑම දිනකම ශ්‍රී ලංගම බස් රථවල ගමන් කිරීමට හැකි වන පරිදි අවශ්‍ය කටයුතු වහාම සිදු කරන ලෙස අමාත්‍ය විජිත හේරත් මහතා විසින් ගමනාගමන මණ්ඩල සභාපතිවරයා වෙත උපදෙස් ලබා දී තිබෙන බවයි සඳහන් වන්නේ", "source": "https://www.itnnews.lk/"},
{"title": "ගාසා තීරය සිය මෙහෙයුම් සැලකිය යුතු ලෙස අඩු කිරීම අරඹයි – එක්සත් ජාතීන්ගේ ආධාර ආයතනය", "url": "https://www.itnnews.lk/2023/10/27/525922/", "cover_image": "https://www.itnnews.lk/wp-content/uploads/2023/10/gaza-9.png", "date_published": "2023-10-27T03:34:31Z", "content": "ගාසා තීරයේ සිය මෙහෙයුම් සැලකිය යුතු ලෙස අඩු කිරීම ආරම්භ කර ඇතැයි එක්සත් ජාතීන්ගේ ආධාර ආයතනය පවසනවා. ඔවුන්ගේ ඉන්ධන සංචිත බොහෝ දුරට අවසන් වීම ඊට හේතුවී තිබේ. ඊශ්‍රායල ප්‍රහාරවලින් ලක්ෂ සංඛ්‍යාත ජනතාවක් රැකවරණය ලබන දකුණේ ජල සැපයුම පවත්වාගෙන යාමට ද දැනට පවතින සංචිතවලින් ලබාගන්නා කුඩා ඉන්ධන ප්‍රමාණයක් යොදා ගැනේ. කෙසේ වෙතත් එම ඉන්ධන ද ලබන බ්‍රහස්පතින්දා වන විට අවසන් වනු ඇත. අවතැන්වූවන් පෝෂණය කරන රෝහල් සහ බේකරි සඳහා ද ඔවුන්ගේ සහයෝගය අඩුකර ඇති බවයි එක්සත් ජාතීන්ගේ ආධාර ආයතනය පවසන්නේ.", "source": "https://www.itnnews.lk/"},
{"title": "යාපනයට ගිය වසන්ත මුදලිගේට විරෝධයක්", "url": "https://www.itnnews.lk/2023/03/26/471007/", "cover_image": "https://www.itnnews.lk/wp-content/uploads/2023/03/13-13.jpg", "date_published": "2023-03-26T05:53:08Z", "content": "ත්‍රස්තවාදී පනත වහා ඉවත් කරන ලෙසට බලකරමින් යාපනයේදී සංවිධානය කර තිබූ මහජන කතිකාවතකට සහභාගී වීමට ගිය අන්තර් විශ්ව විද්‍යාලීය ශිෂ්‍ය බල මණ්ඩලයේ කැඳවුම්කරු වසන්ත මුදලිගේ ඇතුළු විශ්ව විද්‍යාලීය ශිෂ්‍ය සංගම් නියෝජිතයන්ට විරෝධයක් එල්ල වී තිබෙනවා ඒ ප්‍රචණ්ඩත්වය මතුකරමින් යාපනයේ පවතින සාමයට බාධ නොකරන ලෙස ඉල්ලමින්. උතුරේ අතුරුදහන් වූවන්ගේ ගැටලුව, දේශපාලන සිරකරුවන් නිදහස් නොකිරීම, ඉඩම් ගැටලු ආදිය වසර ගණනාවක් පැවතියද කිසිදු විසඳුමක් නොලැබුනද යාපනයේ මෙන්ම උතුරේ ජනතාවට අරගලයන් හෝ ප්‍රචණ්ඩත්වයන් අවශ්‍ය නොවන \nබවටත් උතුරේ වැසියන් අතර නැවත ප්‍රචණ්ඩත්වයක් ඇති නොකර වහාම යාපනයෙන් පිටත්වන ලෙසත් ඔවුන් ප්‍රකාශ කළ බවයි අප වාර්තාකරු පැවසුවේ", "source": "https://www.itnnews.lk/"},
{"title": "සඳහිරු සෑයේ චූඩා මාණික්‍ය බෙල්ලන්විලදී ජනතාවට වැඳ පුදා ගැනීමේ අවස්ථාව", "url": "https://www.itnnews.lk/2021/08/09/355586/", "cover_image": "https://www.itnnews.lk/wp-content/uploads/2021/08/a.png", "date_published": "2021-08-09T11:23:04Z", "content": "සදහිරු සෑයේ චූඩා මාණික්‍ය සහ කොත් වහන්සේ බැතිමතුන්ට වැද පුදා ගැනීම සදහා මේ වනවිට බෙල්ලන්විල රජමහා විහාරස්ථානයේ තැන්පත් කර තිබෙනවා. සදහිරුසෑයේ කොත් වහන්සේ සහ චූඩා මාණික්‍ය රැගත් පෙරහර කොළඹ නගරයේ වීදි සංචාරය කිරීමෙන් අනතුරුව ඊයේ පස්වරුවේ බෙල්ලන්විල රජමහා විහාරස්ථානයට වැඩම කරවනු ලැබුවා. චූඩා මාණික්‍ය සහ කොත් වහන්සේ අද දිනය පුරා එම විහාරස්ථානයේ දී ජනතාවට වැද පුදා ගැනීමට හැකි වනවා.", "source": "https://www.itnnews.lk/"},
{"title": "‘කලමුල්ලේ තෂී’ ඝාතනයේ සැකකරු බන්ධනාගාර ගතව සිටිය දී මියගිහින්", "url": "https://www.itnnews.lk/2024/05/28/588246/", "cover_image": "https://www.itnnews.lk/wp-content/uploads/2024/05/dead-860x615.jpg", "date_published": "2024-05-28T05:25:32Z", "content": "කටුකුරුන්ද ප්‍රදේශයේදී පසුගිය විසිවනදා ‘කලමුල්ලේ තෂී’ නමින් හැදින්වෙන පුද්ගලයාට වෙඩි තබා ඝාතනය කිරීමේ සිද්ධියේ සැකකරු බන්ධනාගාර ගතව සිටියදී රෝගී තත්ත්වයකට පත්ව රෝහල් ගත කිරිමෙන් පසු මියගිය බව බන්ධනාගාර නිලධාරීන් පවසනවා. රක්ෂිත බන්ධනාගාර ගතකර සිටි මොහු හදිසියේ රෝගාතුර වීමෙන් පසු නාගොඩ රෝහලට ඇතුළත් කර ඇති අතර එහිදී ජීවිතක්ෂයට පත්ව ඇති බවයි පොලිසිය පවසන්නේ. මෙසේ මියගොස් ඇත්තේ තෙබුවන පදිංචිකරුවෙකු වන අතර සිද්ධිය සම්බන්ධයේ වැඩිදුර විමර්ශන ක්‍රියාත්මකයි.", "source": "https://www.itnnews.lk/"},
{"title": "චීන විදේශ අමාත්‍යවරයා හා ශ්‍රී ලංකා අග්‍රාමාත්‍යවරයා අතර හමුවක්", "url": "https://www.itnnews.lk/2023/08/17/508817/", "cover_image": "https://www.itnnews.lk/wp-content/uploads/2023/08/cwamathi.png", "date_published": "2023-08-17T03:46:02Z", "content": "චීන කොමියුනිස්ට් පක්ෂ මධ්‍යම කාරක සභාවේ දේශපාලන කාර්යාංශයේ සාමාජික, විදේශ අමාත්‍ය වං යී මහතා චීනයේ Kunming හි පැවැත්වෙන චීන-දකුණු ආසියා ප්‍රදර්ශනයට එක්ව සිටින ශ්‍රී ලංකා අග්‍රාමාත්‍ය දිනෙෂ් ගුණවර්ධන මහතා හමුවී තිබෙනවා. තම රටේ ස්වාධීනත්වය, ස්වෛරීභාවය හා භෞමික අඛණ්ඩතාව ආරක්ෂා කිරීමට සහාය දක්වන චීනයට ශ්‍රී ලංකා අග්‍රාමාත්‍යවරයා එහිදී ස්තුතිය පළ කළා. චීනය සමග එක්ව ෂී ජින් පිං ජනාධිපතිවරයා විසින් ඉදිරිපත් කෙරුණු ගෝලීය මුලපිරුම් ශ්‍රී ලංකාව අනුගමනය කරනු ඇති. දෙරටේ ආර්ථික හා වෙළඳ ආයෝජන ඇතුළු සහයෝගිතා පුළුල් කිරීම තම රටේ අපේක්ෂාව බව ද අග්‍රාමාත්‍යවරයා  එහිදී ප්‍රකාශ කළා. චීනය කෙරෙහි ශ්‍රී ලංකාව අඛණ්ඩ ව මිත්‍රශීලී ආකල්පයක් දැක්වීම චීනය අගය කරන බව විදේශ අමාත්‍ය වං යී මහතා සඳහන් කළා. චීනයේ කේන්ද්‍රීය ප්‍රතිලාභ හා අදාළ කටයුතු වෙනුවෙන් ශ්‍රී ලංකාව චීනයට සහාය දැක්වීම ද පැසසුමට ලක් වී තිබෙනවා. ශ්‍රී ලංකාව සමග එක්ව, රාජ්‍ය පාලන අත්දැකීම් පිළිබඳ අදහස් හුවමාරු හා ඒ ඒ ක්ෂේත්‍ර වල සහයෝගිතා තහවුරු කිරීමට චීනය සූදානම්ය. ශ්‍රී ලංකාවේ ණය ගැටළුව ඇතුළු අර්බුදයන් සඳහා ප්‍රායෝගික අයුරින් මුහුණ දීමට චීනය සහාය දක්වයි. එමෙන් ම ශ්‍රී ලංකාව දිළිඳු බවින් මුදවා කාර්මීකරණ ක්‍රියාදාමය හා කෘෂි නවීකරණ සංවර්ධනයට සහාය දැක්වීමට චීනය කැමැත්තෙන් සිටින බව ද විදේශ අමාත්‍යවරයා පැවසීය.", "source": "https://www.itnnews.lk/"},
{"title": "මත්තල ගුවන්තොටුපළට කරන්න යන දේ", "url": "https://www.itnnews.lk/2025/03/07/670193/", "cover_image": "https://www.itnnews.lk/wp-content/uploads/2025/03/2-6-860x615.jpg", "date_published": "2025-03-07T09:24:16Z", "content": "මත්තල මහින්ද රාජපක්ෂ ජාත්‍යන්තර ගුවන්තොටුපළ ගුවන් යානා අලුත්වැඩියා කිරීමේ මධ්‍යස්ථානයක් බවට පත් කිරීමට රජය බලාපොරොත්තු වන බව අමාත්‍ය බිමල් රත්නායක මහතා අද (07) පාර්ලිමේන්තුවට පවසා තිබෙනවා . අයවැය පිළිබඳ කාරක සභා අවස්ථාවේ විවාදයේ දී අදහස් දක්වමින් අමාත්‍යවරයා පැවසුවේ සුදුසු විදේශීය හවුල්කරුවෙකු සමඟ එක්ව මත්තල ගුවන්තොටුපළ ලාභ ලබන ව්‍යාපාරයක් බවට පත් කිරීමට රජය බලාපොරොත්තු වන බවයි. “මත්තල ගුවන්තොටුපළ රුපියල් බිලියන 36.5 ක වියදමින් ඉදිකරන ලද අතර පසුගිය වසර පහ තුළ මුළු පාඩුව රුපියල් බිලියන 38.5 ක් බවද අමාත්‍යවරයා පැවසුවා . මෙම ආයතනය ලාභ ලබන ආයතනයක් බවට පත් කිරීම රජයේ අරමුණ බවයි අමාත්‍ය බිමල් රත්නායක එහිදී සඳහන් කළේ.", "source": "https://www.itnnews.lk/"},
{"title": "අමාත්‍ය ධුර භාරගෙන එක්වන ලෙස සියලු දේශපාලන පක්ෂවලට ජනපතිගෙන් ඇරයුම්", "url": "https://www.itnnews.lk/2022/04/04/405421/", "cover_image": "https://www.itnnews.lk/wp-content/uploads/2021/11/gotabaya-2.jpg", "date_published": "2022-04-05T05:03:59Z", "content": "උද්ගතව ඇති ජාතික අර්බුදයට විසඳුම් සෙවීමට එක්වන ලෙස සියලු දේශපාලන පක්ෂවලට ජනාධිපති ගෝඨාභය රාජපක්ෂ මැතිතුමා ඇරයුම් කරයි. ආර්ථික හා ගෝලීය කාරණා කිහිපයක් හේතුවෙන් වත්මන් අර්බුදකාරී තත්ත්වය හටගෙන තිබේ. ආසියාවේ ප්‍රජාතන්ත්‍රවාදී රටවල් අතර ප්‍රධාන පෙළේ රටක් ලෙස ප්‍රජාතන්ත්‍රවාදී ව්‍යුහය තුළම ඊට විසඳුම් සෙවිය යුතුව ඇත. සමස්ත රටවැසියන් සහ උපනූපන් අනාගත පරපුර වෙනුවෙන් ජාතික අවශ්‍යතාවයක් ලෙස එකමුතුව ක්‍රියාකළ යුතුව තිබේ. ඒ සඳහා අමාත්‍ය ධුර භාරගෙන ජාතික අර්බුදයට විසඳුම් සෙවීමට එක්වන ලෙස පාර්ලිමේන්තුව නියෝජනය කරන සියලු දේශපාලන පක්ෂවලට ජනාධිපතිතුමා ඇරයුම් කර සිටි.", "source": "https://www.itnnews.lk/"},
{"title": "බ්‍රසීලයේ ලැව්ගිනි හේතුවෙන් දුර්ලබ ගනයේ ශාක සහ සත්ත්ව විශේෂ දැඩි තර්ජනයකට", "url": "https://www.itnnews.lk/2020/08/19/275567/", "cover_image": "https://www.itnnews.lk/wp-content/uploads/2020/08/forest-1.jpg", "date_published": "2020-08-19T10:25:16Z", "content": "බ්‍රසීලයේ පැන්ටනල් හි විශාලතම වැසි වනාන්තරයේ ලැව්ගිනි හේතුවෙන් දුර්ලබ ගනයේ ශාක සහ සත්ත්ව විශේෂ දැඩි තර්ජනයකට මුහුණපා තිබෙනවා. මාස ගණනාවක් පුරා අඛණ්ඩව පැතිරී යන ලැව්ගිනි තත්ත්වය පාලනය කරගත නොහැකි මට්ටමකට ළගාවී ඇතැයි වාර්තා වනවා. පසුගිය වසර හා සැසදීමේ මෙය පස්ගුණයකින් ඉහළ යාමක් බවයි පරිසරවේදීන් පෙන්වා දෙන්නේ. 1998 පසු වාර්තා වුණු ඉහළම ලැව්ගිනි තත්ත්වය ලෙස ද මෙය වාර්තා වනවා. ගින්න පාලනය කිරීම සඳහා හෙලිකොප්ටර් යානා සහ ගිනි නිවන භටයින් යොදවා තිබෙනවා.", "source": "https://www.itnnews.lk/"},
{"title": "බොරතෙල් මිල යළිත් ඉහළ නගී", "url": "https://www.itnnews.lk/2023/05/06/480827/", "cover_image": "https://www.itnnews.lk/wp-content/uploads/2023/05/oil.jpg", "date_published": "2023-05-06T04:25:48Z", "content": "ඊයේ (05) ලෝක වෙළඳපොලේ බොරතෙල් මිල යළි ඇමරිකානු ඩොලර් දෙකකට වැඩි අගයකින් ඉහළ ගොස් තිබෙනවා. පෙරේ දා දිනයේ බ්‍රෙන්ට් බොරතෙල් බැරලයක් ඩොලර් 72 යි ශත 37 ක් ලෙස සටහන් වූ අතර, ඊයේ එය ඩොලර් 75 ඉක්මා ඇති බව සදහන්. කෙසේවෙතත් සතිය ආරම්භයේ ලෝක බොරතෙල් මිල පැවතියේ ඇමරිකානු ඩොලර් 79ක් ලෙසයි.", "source": "https://www.itnnews.lk/"},
{"title": "පෘථිවි භ්‍රමණයත් මන්දගාමී කළ චීන වේල්ල", "url": "https://www.itnnews.lk/2025/01/08/655480/", "cover_image": "https://www.itnnews.lk/wp-content/uploads/2025/01/ape-860x615.jpg", "date_published": "2025-01-08T11:01:20Z", "content": "චීනයේ ත්‍රී ජෝර්ජස් වේල්ල හේතුවෙන් පෘථිවි භ්‍රමණය මන්දගාමී විය හැකි බවට නාසා විද්‍යාඥයින් අනතුරු අඟවනවා. ලොව විශාලතම වේල්ල ලෙස සැලකෙන්නේ මධ්‍යම චීනයේ ත්‍රී ගෝර්ජස් වේල්ලයි. යැංසි ගඟේ ජලය භාවිතයෙන් ලොව විශාලතම ජල විදුලි බලාගාරය හරහා ඉන් විදුලිය උත්පාදනය කෙරෙනවා. වේල්ල සැලසුම් කර ඇත්තේ පහත් බිම් වල ඇති වන ගංවතුර පාලනයට ද විසඳුමක් ලෙසයි. කෙසේ වෙතත් නාසා බලධාරීන් සොයාගෙන ඇත්තේ, පෘථිවි භ්‍රමණය වෙනස් කිරීමට මිනිසා විසින් සාදන ලද මෙම වේල්ල හේතුවන බවයි. එය මයික්‍රෝ තත්පර 0.06 කින් පෘථිවි භ්‍රමණ වේගය අඩු කිරීමට හේතු වනවා. මුහුදු මට්ටමේ සිට මීටර් 175ක් පමණ උසින් කිලෝග්‍රෑම් ට්‍රිලියන 39ක් පමණ බරින් යුක්ත ජලය මෙහි පවතින බව විද්‍යාඥයන් අනාවරණය කරනවා. මෙහි දැවැන්ත ජල බර පෘථිවි භ්‍රමණයට බලපාන්නේ එහි අවස්ථිතිය හේතුවෙන්.", "source": "https://www.itnnews.lk/"},
{"title": "ප්‍රංශ ප්‍රහාරයට වරදකරු වූ IS ත්‍රස්ත සංවිධානයට අයත් සලා අබ්දෙස්ලාම්ට ජීවිතාන්තය දක්වා සිර දඬුවම්", "url": "https://www.itnnews.lk/2022/06/30/420262/", "cover_image": "https://www.itnnews.lk/wp-content/uploads/2022/06/sala.jpg", "date_published": "2022-06-30T09:26:33Z", "content": "2015 වසරේ නොවැම්බර් මාසයේදී ප්‍රංශයට එල්ල කළ ප්‍රහාරයට වරදකරු කරමින් අයි එස් ත්‍රස්ත සංවිධානයට අයත් සලා අබ්දෙස්ලාම් හට ජීවිතාන්තය දක්වා සිර දඩුවම් නියම කිරීමට අධිකරණය පියවර ගත්තා. 2015 වසරේදී ප්‍රංශයේ පැරිස් නුවරට එල්ල කළ බෝම්බ ප්‍රහාරයකින් සාමාන්‍ය වැසියන් 130 දෙනෙකු ජීවිතක්ෂයට පත් වූ අතර තවත් සිය ගණනක් තුවාල ලැබුවා. එම ප්‍රහාරය එල්ල කළ කණ්ඩායමේ ජීවත්ව සිටින එකම පුද්ගලයා ලෙස සැළකෙන සලා අබ්දෙස්ලාම්ගේ නඩු තීන්දුව අද ප්‍රකාශයට පත් කෙරුණා. ත්‍රස්තවාදය හා මනුෂ්‍ය ඝාතන සිදු කිරීම සම්බන්ධයෙනුයි ඔහු වැරදිකරු වූයේ. එමෙන්ම තවත් පුද්ගලයින් 19 දෙනෙකුට විරුද්ධව තීන්දු ප්‍රකාශයට පත් කෙරුණු අතර ඔවුන් අතුරින් හය දෙනෙකු ප්‍රහාරයේදී ජීවිතක්ෂයට පත්ව ඇති බවටයි විශ්වාස කෙරෙන්නේ. ප්‍රහාරය සම්බන්ධයෙන් පසුගිය සැප්තැම්බර් මාසයේදී නඩු විභාගය ආරම්භ කෙරුණු අතර සාක්ෂිකරුවන්, මාධ්‍යවේදීන් හා ජීවිතක්ෂයට පත් වූ පවුල්වල සාමාජිකයින් තීන්දුව ප්‍රකාශයට පත් කරන අවස්ථාවේ අධිකරණය ඉදිරිපසට එක්ව සිටින ආකාරය විදෙස් මාධ්‍ය වාර්තා කළා. දෙවන ලෝක යුද්ධයෙන් පසු ප්‍රංශයට එල්ල වූ පිළිකුල්සහගතම ප්‍රහාරය මෙය ලෙසයි හැදින්වෙන්නේ. ප්‍රංශයේ පැරිස් නුවර ජාතික පාපන්දු ක්‍රීඩාංගණය, ආපන ශාලා හා අවන්හල් මෙන්ම සුප්‍රසිද්ධ සංගීත ප්‍රසංග පවත්වන ස්ථානයක් ඉලක්ක කර ගනිමින් 2015 වසරේ නොවැම්බර් 13 වනදින මෙම ප්‍රහාරය එල්ල කෙරුණා.", "source": "https://www.itnnews.lk/"},
{"title": "ප්‍රංශය එක්සත් විය යුතු බව ප්‍රංශ අගමැති පවසයි", "url": "https://www.itnnews.lk/2018/12/09/51327/", "cover_image": "https://www.itnnews.lk/wp-content/uploads/2018/12/Eddo.png", "date_published": "2018-12-09T10:27:19Z", "content": "ඇතිවී තිබෙන ගැටලුකාරී තත්ත්වය මගහරවාගැනීමට ප්‍රංශය එක්සත් විය යුතු බව ප්‍රංශ අග්‍රාමාත්‍ය ඉඩුආඩ් පිලිප් පවසනවා. ප්‍රංශය පුරා පැවැත්වෙන විරෝධතාවලට එක්ව සිටින ලක්ෂ ගණනක් ජනතාවට සාමකාමීව හැසිරෙන ලෙස ප්‍රංශ අග්‍රාමාත්‍ය ඉඩුආඩ් පිලිප් පවසා තිබෙනවා. ප්‍රංශයේ පෙර පැවති ජතික එකමුතුව නැවත ඇති කර ගැනීමට සියලු දෙනා එක්ව කටයුතු කළ යුතු බවයි ඔහු පෙන්වා දෙන්නේ. දැනට විරෝධතාවලදී ප්‍රචණ්ඩ ලෙස හැසිරුණු පුද්ගලයින් 3000කට ආසන්න පිරිසක් අත්අඩංගුවට ගෙන තිබෙනවා. පොලිසිය හා විරෝධතාකරුවන් අතර ඇතිවූ ගැටුම් හේතුවෙන් තුවාල ලැබූ පිරිස දහසකට අධිකයි. විවිධ ස්ථානවල ආරක්ෂාවට ලක්ෂයකට ආසන්න පොලිස් නිලධාරීන් පිරිසක් යොදවා ඇති බවයි වාර්තා වන්නේ.", "source": "https://www.itnnews.lk/"},
{"title": "තුර්කි හමුදා කණ්ඩායම් ලිබියාවට පිටත්කර යැවීම ඇරඹෙයි", "url": "https://www.itnnews.lk/2020/01/06/209614/", "cover_image": "https://www.itnnews.lk/wp-content/uploads/2020/01/Libya.jpg", "date_published": "2020-01-06T05:03:57Z", "content": "තුර්කි හමුදා කණ්ඩායම් ලිබියාවට පිටත්කර යැවීම ආරම්භ කර තිබෙනවා. යෝජනාවට පාර්ලිමේන්තු අනුමැතිය ද හිමිවූ බවයි තුර්කි ජනාධිපති රිසෙප් තායිප් අර්ඩෝගාන් ප‍්‍රකාශ කළේ. එක්සත් ජාතීන්ගේ අනුග‍්‍රහය යටතේ ජාතික ගිවිසුම් රජයක් ඇතිකර එහි ස්ථාවරත්වය සහතික කිරීම සඳහා තුර්කියේ සහය හිමිවනවා. නැගෙනහිර ලිබියාව කේන්ද්‍ර කරගත් ජෙනරාල් කලීෆා හෆ්රාත්ගේ කැරලි කණ්ඩායම් මර්දනය ද අරමුණක්.", "source": "https://www.itnnews.lk/"},
{"title": "කොළඹ වරාය පරිශ්‍රයේ සියලු ආනයන භාණ්ඩ නිෂ්කාශන කටයුතු විද්‍යුත් ක්‍රමවේදයක් ඔස්සේ", "url": "https://www.itnnews.lk/2021/01/24/315048/", "cover_image": "https://www.itnnews.lk/wp-content/uploads/2021/01/habour.png", "date_published": "2021-01-25T06:57:51Z", "content": "කොළඹ වරාය පරිශ්‍රයේ සියලු  ආනයන භාණ්ඩ නිෂ්කාශන කටයුතු විද්‍යුත් ක්‍රමවේදයක් ඔස්සේ සිදු කෙරෙනවා. ශ්‍රී ලංකා වරාය අධිකාරිය සදහන් කරන්නේ වරාය භාවිත කරන්නන්ට සිය නිවෙස්වල හෝ කාර්යාල පරිශ්‍රයේ සිට සිය ගෙවීම් සිදුකර වරායේ නිශ්කාෂන කටයුතු සිදුකර ගත හැකි බවයි. වරාය අධිකාරියේ සභාපති ජෙනරාල් දයා රත්නායක මහතාගේ උපදෙස් මත මෙය ක්‍රියාත්මකයි. වරාය භාවිත කරන්නන්ට කිසිදු අපහසුතාවයකින් තොරව වරාය ගෙවීම් සිදු කිරීමට මෙමගින් අවස්ථාව ලැබෙනවා. ශ්‍රී ලංකා වරාය අධිකාරියේ වෙබ් අඩවිය වන ඩබ්ලිව් ඩබ්ලිව් ඩොට් එස් එල් පී ඒ ඩොට් එල් කේ වෙත පිවිසීමෙන් සේවාවන් ඉටු කර ගැනීමට පහසුකම් සලසා තිබෙනවා.", "source": "https://www.itnnews.lk/"},
{"title": "අනුරාධපුර බන්ධනාගාරයේ රැඳවූවන්ගේ නිෂ්පාදනවලින් ලක්ෂ 146ක් හොයලා", "url": "https://www.itnnews.lk/2024/02/05/552213/", "cover_image": "https://www.itnnews.lk/wp-content/uploads/2024/02/13-1.jpg", "date_published": "2024-02-05T09:21:14Z", "content": "අනුරාධපුර බන්ධනාගාරයේ රැඳවූවන්ගේ නිෂ්පාදනවලින් පසුගිය වසරේදී රුපියල් ලක්ෂ 146ක මුදලක් උපයාගෙන තිබෙනවා. අනුරාධපුර බන්ධනාගාර රැඳවූවන් එළිමහන් සිරකදවුර තුළ අක්කර 5ක භූමියක වගා කටයුතු සිදුකරනවා. වී වගාවට අමතරව එළවලු සහ පළතුරු වගාවද සිදු කෙරෙන්නේ රසායනික පොහොර භාවිතයකින් තොරව කාබනික පොහොර පමණක් උපයෝගී කර ගනිමින්. පළතුරු සහ එළවලු මෙන්ම එළිමහන් සිරකඳවුර තුළ සිදුකරන බේකරි ආහාර නිෂ්පාදන අලෙවියෙන් පසුගිය වසරේදී මෙසේ රුපියල් ලක්ෂ 146ක ආදායමක් ලබා ගෙන ඇති බවයි අනුරාධපුර බන්ධනාගාර අධිකාරී මොහාන් කරුණාරත්න මහතා පවසන්නේ. මෙම වැඩපිළිවෙල අඛණ්ඩව සිදුකරගෙන යාමට බන්ධනාගාර දෙපාර්තමේන්තුව කටයුතු යොදා තිබෙනවා.", "source": "https://www.itnnews.lk/"},
{"title": "17 හැවිරිදි සිසුවියකට වෙඩි තබයි", "url": "https://www.itnnews.lk/2024/04/15/573948/", "cover_image": "https://www.itnnews.lk/wp-content/uploads/2024/02/wedi-2.png", "date_published": "2024-04-15T05:02:44Z", "content": "මින්නේරිය, ගිරිතලේ ප්‍රදේශයේ නිවසක සිදුවූ වෙඩි තැබීමකින් වයස අවුරුදු 17ක ගැහැණු ළමයෙකු තුවාල ලබා තිබෙනවා. ඊයේ රාත්‍රියේ සිදුවූ මෙම වෙඩි තැබීමෙන් තුවාල ලැබූ ඇය පොළොන්නරුව රෝහලට ඇතුලත් කර ඇති බවයි පොලිසිය පැවසුවේ. අදාළ සිසුවිය පවුලේ අය සමග ඥාති නිවසකට ගොස් සිටියදී මෙම සිද්ධියට මුහුණදී ඇත. වෙඩිතැබීම කවුරුන් විසින් සිදු කළේය යන්න මෙතෙක් අනාවරණය වී නොමැති අතර මින්නේරිය පොලීසිය විමර්ශන සිදුකරයි.", "source": "https://www.itnnews.lk/"},
{"title": "කොහුවල ගුවන් පාලමේ ඉදිකිරීම් 46% ක් අවසන්", "url": "https://www.itnnews.lk/2022/03/27/404179/", "cover_image": "https://www.itnnews.lk/wp-content/uploads/2022/03/Kohuwala.jpg", "date_published": "2022-03-27T11:27:36Z", "content": "කොහුවල ගුවන් පාලමේ ඉදිකිරීම් මේ වනවිට සියයට 46 ක් අවසන්වී තිබෙනවා. අමාත්‍ය ජොන්ස්ටන් ප්‍රනාන්දු මහතා ඉදිකිරීම්වල වර්තමාන ප්‍රගතිය සොය බැලීම සදහා විශේෂ සාකච්ඡාවක් කැදවා තිබුණා. ඒ මහා මාර්ග අමාත්‍යාංශයේදී. එහිදී අනාවරණය වූයේ ඉදිකිරීම් වලින් සියයට 46 ක් පමණ අවසන් බවයි. ව්‍යාපෘතිය සදහා වැය වන මුදල රුපියල් මිලියන 2648 ක්. ව්‍යාපෘතිය මාස 22 ක් තුළ අවසන් කිරීමට නියමිතයි. හංගේරියානු රජයේ මූල්‍යාධාර ඒ සදහා හිමිවනවා. කොළඹ නගරය ආශ්‍රිතව පවතින දැඩි රථ වාහන තදබදයට පිලියමක් ලෙසයි මෙම ගුවන් පාලම ඉදිකෙරෙන්නේ.", "source": "https://www.itnnews.lk/"},
{"title": "සාමාන්‍ය පෙළ සෞන්දර්ය විෂයන්හි ප්‍රායෝගික පරීක්ෂණ ලබන දෙවනදා ඇරඹෙයි", "url": "https://www.itnnews.lk/2023/07/12/499348/", "cover_image": "https://www.itnnews.lk/wp-content/uploads/2023/07/saundaryasite.png", "date_published": "2023-07-12T11:33:09Z", "content": "අපොස සාමාන්‍ය පෙළ විභාගයේ සෞන්දර්ය විෂයන්හි ප්‍රායෝගික පරීක්ෂණ ලබන දෙවනදා සිට 12 වනදා දක්වා දිවයින පුරා පරීක්ෂණ මණ්ඩපවලදී පැවැත්වෙනවා. අධ්‍යාපන අමාත්‍යාංශය නිවේදනය කරන්නේ පෙරදිග සංගීතය විෂයට අදාළ ශ්‍රවණ පරීක්ෂණය ලබන මස 6 වනදා පැවැත්වෙන බවයි. මීට පෙර වසරවලදී පැවති ප්‍රායෝගික පරීක්ෂණ සදහා යොදා ගත් ඇගයීම් ක්‍රමවේදයන්හි වෙනසක් නොකර මෙවරද එම ක්‍රමවේදයම අනුගමනය කෙරෙනවා. පාසල් සහ පෞද්ගලික අයදුම්කරුවන්ගේ විභාග ප්‍රවේශ පත්‍ර ඉදිරියේදී තැපැල් මගින් ලැබීමට සලස්වන බවයි අධ්‍යාපන අමාත්‍යාංශය සදහන් කරන්නේ. මේ පිළිබද විමසීමක් කිරිමට අවශ්‍ය වන්නේ නම් 1911 ක්ෂණික ඇමතුම් අංකය හෝ විභාග දෙපාර්තමේන්තුව අමතන ලෙස විභාග කොමසාරිස් ජෙනරාල් අමිත් ජයසුන්දර මහතා ප්‍රකාශ කරනවා.", "source": "https://www.itnnews.lk/"},
{"title": "විදුලි බල පනත සංශෝධනයට උපදේශන කාලය දීර්ඝ කෙරේ", "url": "https://www.itnnews.lk/2025/02/08/663054/", "cover_image": "https://www.itnnews.lk/wp-content/uploads/2025/02/widuli-860x615.png", "date_published": "2025-02-08T04:18:05Z", "content": "2024 අංක 36 දරන “ශ්‍රී ලංකා විදුලි බල පනත” සංශෝධනය කිරීමට අදාලව මහජනතාව සහ මේ සම්බන්ධයෙන් උනන්දුවක් දක්වන පාර්ශවකරුවන් වෙතින් උපදේශන ලබා ගැනීම සම්බන්ධයෙන් මාධ්‍ය දැනුවත් කිරීමට අදාල මාධ්‍ය සාකච්ඡාවක් ඊයේ (06) පැවැත්වුණා. ඒ බලශක්ති අමාත්‍යංශයේ ලේකම් මහාචාර්ය උදයංග හේමපාල මහතා සහ විදුලි බල ක්ෂේත්‍ර ප්‍රතිසංස්කරණ කාර්යංශයේ අධ්‍යක්ෂ ජනරාල් විදුලි ඉංජිනේරු පුබුදු නිරෝෂණ හැඩිගල්ලගේ ප්‍රධානත්වයෙන්. මෙම පනත සංශෝධනය කිරීමට අදාළව සංකල්ප පත්‍රිකාවක් මේ වන විට ඉදිරිපත් කර තිබෙනවා. එම සංකල්ප පත්‍රිකාව http://powermin.gov.lk යන වෙබ් අඩවිය ඔස්සේ මහජනතාවට පරිශීලනය කිරීමේ හැකියාවද පවතිනවා. තවද මේ සඳහා මහජනතාවගේ ලිඛිත අදහස් පෙබරවාරි මස 14 දින හෝ ඊට ප්‍රථම අංක 437, ගාලු පාර, කොළඹ 03 යන ලිපිනයේ පිහිටා ඇති බලශක්ති අමාත්‍යංශය වෙත පැමිණ හෝ තැපැල් මගින් යොමු කල හැකියි. මේ සම්බන්ධයෙන්වන ඔබගේ අදහස්   යන විද්‍යුත් ලිපිනය වෙත යොමු කිරීමටද හැකියාව පවතිනවා. විශේෂයෙන්ම නව රජයේ බලශක්ති ප්‍රතිපත්තියට අනුව ඉදිරි වසර පහක කාලය පුරාවට මෙන්ම ඉන් ඉදිරියටත් බලශක්ති ක්ෂේත්‍රයේ සිදු වීමට නියමිත වෙනස්කම් රටට අවශ්‍ය හා හිතකර ලෙස මෙන්ම, මහජනතාවගේ මෙන්ම පාර්ශවකරුවන් හා මේ සම්බන්ධයෙන් උනන්දුවක් දක්වන සියලුදෙනාගේ අදහස් ලබාගනිමින් මෙම පනත සංශෝධනය කිරීම වත්මන් රජයේ විශේෂත්වය ලෙස දැක්විය හැකියි.", "source": "https://www.itnnews.lk/"},
{"title": "විදුලිබල ප්‍රතිසංස්කරණ පනතට අනුමැතිය", "url": "https://www.itnnews.lk/2024/04/09/572395/", "cover_image": "https://www.itnnews.lk/wp-content/uploads/2022/06/kanchana-1.png", "date_published": "2024-04-09T00:26:00Z", "content": "දුලිබල ක්ෂේත්‍රයේ ප්‍රතිසංස්කරණ පනත් කෙටුම්පත සඳහා අමාත්‍ය මණ්ඩල අනුමැතිය ඊයේ (08) හිමිව තිබෙනවා. ඒ අනුව නව විදුලිබල අංශයේ පනත් කෙටුම්පතේ සංශෝධිත පිටපත ගැසට් කර අනුමැතිය සඳහා පාර්ලිමේන්තුවට ඉදිරිපත් කිරීමට අනුමැතිය හිමි වූ බවයි විදුලිබල සහ බලශක්ති අමාත්‍ය කංචන විජේසේකර මහතා සිය X ගිණුමේ සටහනක් තබමින් පැවසුවේ. එමෙන්ම පනත් කෙටුම්පත මෙම මාසයේ අවසන් සතියේ පාර්ලිමේන්තුවට ඉදිරිපත් කිරීමට මෙම සතියේ ගැසට් කිරීමට නියමිතයි. කෙසේ වෙතත් පනත් කෙටුම්පත අභියෝගයට ලක් කිරීම සඳහා එය පාර්ලිමේන්තුවට ඉදිරිපත් කළ දිනයේ සිට සති 2 ක කාලයක් මහජනතාවට හිමි වන බවද සඳහන්.", "source": "https://www.itnnews.lk/"},
{"title": "ජ්‍යෙෂ්ඨ පොලිස් අධිකාරීවරු 8කට ස්ථාන මාරු", "url": "https://www.itnnews.lk/2025/03/07/670040/", "cover_image": "https://www.itnnews.lk/wp-content/uploads/2025/01/police-1-860x615.png", "date_published": "2025-03-07T03:21:46Z", "content": "ජාතික පොලිස් කොමිෂන් සභාවේ අනුමැතිය පරිදි වහාම ක්‍රියාත්මක වන පරිදි ජ්‍යෙෂ්ඨ පොලිස් අධිකාරීවරුන් 8 දෙනෙකුට ස්ථාන මාරුවීම් සහ පත්වීම් ලබාදී තිබෙනවා. එම නිලධාරීන්ගේ නම් ඇතුළත් නිවේදනය පහතින් දැක්වෙනවා.", "source": "https://www.itnnews.lk/"},
{"title": "ස්පාඤ්ඤයේ රසායනික කම්හලක පිපිරීමකින් එක් අයෙකු මියයයි – අට දෙනෙකුට තුවාල", "url": "https://www.itnnews.lk/2020/01/15/212794/", "cover_image": "https://www.itnnews.lk/wp-content/uploads/2020/01/Spain.jpg", "date_published": "2020-01-15T05:07:06Z", "content": "ස්පාඤ්ඤයේ රසායනික කම්හලක සිදු වූ පිපිරීමකින් එක් අයෙකු මියගොස් තවත් අට දෙනෙකු තුවාල ලැබුවා. ස්පාඤ්ඤයේ දකුණු ටාරාගෝනා ප්‍රදේශයේ කම්හලකයි මෙම පිපිරීම සිදු වුණේ. පිපිරීමත් සමඟ කර්මාන්ත ශාලාව ගිනි ගැනීමකට ලක් වුණා. එක් පුද්ගලයෙකු අතුරුදන්ව ඇති බවයි විදෙස් මාධ්‍ය වාර්තා කරන්නේ. රසායනික කම්හල අවට සිටින ජනතාවට නිවෙස්වලට වී සිටින ලෙසටද අනතුරු අඟවා තිබෙනවා. ඒ ආසන්නයේ සිටි තවත් නිවැසියන් පිරිසක් ඉවත් කිරීමටද බලධාරින් පියවර ගත්තා. ගිනි නිවීමේ කටයුතු අඛණ්ඩව සිදු කරන බවයි එරට මාධ්‍ය වාර්තා කරන්නේ.", "source": "https://www.itnnews.lk/"},
{"title": "ළිඳක තිබී පුද්ගල මළ සිරුරක් හමුවෙයි", "url": "https://www.itnnews.lk/2025/03/07/670050/", "cover_image": "https://www.itnnews.lk/wp-content/uploads/2025/03/body-860x615.png", "date_published": "2025-03-07T03:32:58Z", "content": "ඇල්පිටිය දෙමටගහකන්ද නවඳගල ප්‍රදේශයේ ළිඳක තිබී පුද්ගල මළ සිරුරක් හමු වී තිබෙනවා. වයස අවුරුදු 42 ක් වන මෙම පුද්ගලයා අතුරුදන්ව ඇති බවට ඔහුගේ බිරිඳ පසුගිය මස 14 වනදා ඇල්පිටිය පොලීසියට පැමිණිල්ලක් කර තිබුණා. ඔහුගේ සිරුර දෙමටගහකන්ද ප්‍රදේශයේ ඉඩමක පාලු ළිඳකට දමා පස්වලින් වසා දමා තිබියදීයී සොයා ගෙන ඇත්තේ. ළිඳ පිහිටි ඉඩමේ හිමිකරුගෙන් කළ ප්‍රශ්න කිරීම්වලදී හෙළි වුණේ වනසතුන් දඩයම් කිරීමට අදිනලද විදුලි රැහනක ගැටී මෙම පුද්ගලයා මිය ගිය බවයි. ඔහුගේ සිරුර මෙසේ පාලු ළිඳකට දමා පස්වලින් වසා දැමූ බව ඉඩමේ හිමිකරු කියා සිටියා.", "source": "https://www.itnnews.lk/"},
{"title": "අයවැය කාරක සභා අවස්ථාවේ විවාදය අදත්", "url": "https://www.itnnews.lk/2025/03/07/670058/", "cover_image": "https://www.itnnews.lk/wp-content/uploads/2024/05/parliment.png", "date_published": "2025-03-07T04:02:19Z", "content": "2025 අයවැය කාරක සභා අවස්ථා විවාදයේ අට වන දිනය අදයි. ප්‍රවාහන ,මහාමාර්ග ,වරාය සහ සිවිල් ගුවන් සේවා අමාත්‍යාංශය සහ නාගරික සංවර්ධන,ඉදිකිරීම් සහ නිවාස අමාත්‍යංශයේ වැය ශීර්ෂය අද විවාදයට ගැනීමට නියමිතයි. අයවැය කාරක සභා අවස්ථාවේ විවාදය පසුගිය පෙබරවාරි 27 වනදා ආරම්භ වූ අතර මාර්තු 21 වැනිදා දක්වා දින 19ක් කාරක සභා අවස්ථා විවාදය පැවැත්වීමට නියමිතව තිබෙනවා. ඉන් අනතුරුව 2025 මූල්‍ය වර්ෂය සඳහා වන අයවැය තෙවනවර කියවීමේ ඡන්ද විමසීම මාර්තු 21 වැනි පැවැත්වීමට නියමිතයි.", "source": "https://www.itnnews.lk/"},
{"title": "ඉදිරි වසර දෙක තුළ බී ළූණු ආනයනය නතර කිරීමට පියවර – නි.අමාත්‍ය ටී.බී සරත්", "url": "https://www.itnnews.lk/2025/03/07/670077/", "cover_image": "https://www.itnnews.lk/wp-content/uploads/2025/03/lunu-860x615.png", "date_published": "2025-03-07T04:38:26Z", "content": "ඉදිරි වසර දෙක තුළ බී ළූණු ආනයනය නතර කිරීමට කටයුතු කරන බව නියෝජ්‍ය අමාත්‍ය ටී.බී සරත් මහතා පවසනවා. ඒ අනුව පිටරටට ඇදී යන විදේශ විනිමය නතර කිරීමට කටයුතු කරන බවයි ඒ මහතා කියා සිටින්නේ. ඇලහැර බකමූණ, ප්‍රදේශයේ බී ළූණු වගා බිම් නිරීක්ෂණය කිරීමේ අවස්ථාවට එක්වෙමින් නියෝජ්‍ය අමාත්‍යවරයා මේ බව කියා සිටියා. පාර්ලිමේන්තු මන්ත්‍රි සුනිල් රත්නසිරි මහතා ද මෙම අවස්ථාවට එක්වුණා. බී ළූණු වගාකරුවන් මුහුණ දෙන ගැටලු පිළිබද මෙහිදී දීර්ඝ ලෙස සාකච්ඡා කර තිබෙනවා. හෙක්ටාර පන්දහසක බී ළූණු වගා කිරීමට බලාපොරොත්තු වන බවයි නියෝජ්‍ය අමාත්‍ය ටී බී සරත් මහතා මෙහිදී කියා සිටියේ.", "source": "https://www.itnnews.lk/"},
{"title": "අධික උෂ්ණත්වයෙන් ඉන්දියාවේ 54ක් මරුට", "url": "https://www.itnnews.lk/2023/06/18/492892/", "cover_image": "https://www.itnnews.lk/wp-content/uploads/2023/06/india-7.png", "date_published": "2023-06-18T09:41:42Z", "content": "අධික උෂ්ණත්ව හේතුවෙන් දින තුනක් තුළ ඉන්දියාවේ පුද්ගලයින් 54 දෙනෙකු මියගොස් තිබෙනවා. අධික උෂ්ණත්වය වැඩි වශයෙන් වාර්තා වී ඇත්තේ ඉන්දියාවේ උත්තර් ප්‍රදේශ් ප්‍රාන්තයෙන්. ගෙවීගිය පැය 72 තුළ උෂ්ණත්වය හේතුවෙන් විවිධ සංකූලතාවන්ට පත්වූ පුද්ගලයින් 400 දෙනෙකු රෝහල් ගතකර ඇති අතර ඉන් 54 දෙනෙකු මියගොස් ඇති බවයි ප්‍රාන්ත බලධාරීන් පෙන්වා දෙන්නේ. උග්‍ර තරංගයක් උත්තර් ප්‍රදේශ් ප්‍රාන්තය හරහා ගමන් කරමින් ඇති අතර උෂ්ණත්වය සෙල්සියස් අංශක 40 ඉක්මවා ඇති බවයි වාර්තා වන්නේ.", "source": "https://www.itnnews.lk/"},
{"title": "ජපාන අගමැති හදිසියේ රෝහල් ගත කෙරේ", "url": "https://www.itnnews.lk/2020/08/17/274942/", "cover_image": "https://www.itnnews.lk/wp-content/uploads/2020/08/abey.png", "date_published": "2020-08-17T08:10:36Z", "content": "ජපාන අග්‍රාමාත්‍ය ෂින්ෂෝ අබේ පරීක්ෂණ කටයුතු කිහිපයක් සඳහා හදිසියේම රෝහල් ගත කළ බව ජපාන රජයේ ආරංචි මාර්ග සඳහන් කරනවා. කොරෝනා වෛරස ව්‍යාප්තියත් සමග අග්‍රාමාත්‍යවරයා දැඩි කාර්යබහුලත්වය හේතුවෙන් වෙහෙසට පත්ව සිටින බවයි අග්‍රාමාත්‍ය කාර්යාලය නිවේදනය කරන්නේ. ටෝකියෝ නගරයේ කිඕ විශ්වවිද්‍යාල රෝහලට ඔහුව ඇතුළත් කර ඇති අතර අද සවස් වන විට ඔහුට රෝහලෙන් පිටව යා හැකි බව කිඕ රෝහල සඳහන් කරනවා. පසුගිය සති කිහිපයක සිට අග්‍රාමාත්‍යවරයා තම රාජකාරිවලින් ද බැහැරව විවේකීව සිටි බවයි මාධ්‍ය වාර්තා සඳහන් කරන්නේ. කෙසේ වුවද මේ ආකාරයට වසරකට දෙවරක් අග්‍රාමාත්‍යවරයා පරීක්ෂණ කටයුතු සඳහා රෝහල්ගත වනවා.", "source": "https://www.itnnews.lk/"},
{"title": "ඉක්වදෝරයේ බන්ධනාගාරයක් තුළ ඇතිවූ ගැටුමකින් 12 දෙනෙකු ජීවිතක්ෂයට", "url": "https://www.itnnews.lk/2022/04/05/405602/", "cover_image": "https://www.itnnews.lk/wp-content/uploads/2022/04/Ecuador.jpg", "date_published": "2022-04-05T05:40:50Z", "content": "ඉක්වදෝරයේ බන්ධනාගාරයක් තුළ ඇතිවූ ගැටුමකින් රැඳවූවන් 12 දෙනෙකු ජීවිතක්ෂයට පත්ව තිබෙනවා. කණ්ඩායම් දෙකක් අතර මෙම ගැටුම ඇතිව තිබෙන අතර රැඳවූවන් 10 දෙනෙකු තුවාල ලබා රෝහල් ගතකර ඇති බව ද සඳහන්. කෙසේ වුවද ගැටුම් අතරතුරදී රැදවූවන් කිසිවෙකු බන්ධනාගාරයෙන් පලාගිය බවට තොරතුරු වාර්තා වන්නේ නැහැ. බන්ධනාගාර ගතවූවන්ගේ ඥාතීන් ගැටුම ඇතිවූ බන්ධනාගාර අසලට පැමිණ තොරතුරු ලැබෙන තෙක් රැඳී සිටින අයුරු විදෙස් මාධ්‍ය වාර්තා කළා. ඉක්වදෝරයේ බන්ධනාගාර තුළ නිරන්තරයෙන් දරුණු ගැටුම් වාර්තා වනවා. පසුගිය වසරේ දී මෙලෙස ඇතිවූ ගැටුම්වලින් ජීවිතක්ෂයට පත්වූ සංඛ්‍යාව 316ක්.", "source": "https://www.itnnews.lk/"},
{"title": "ජනපති සහ අධ්‍යාපන අමාත්‍යාංශයේ නිලධාරීන් අතර හමුවක්", "url": "https://www.itnnews.lk/2025/03/06/669934/", "cover_image": "https://www.itnnews.lk/wp-content/uploads/2025/03/eduw-860x615.png", "date_published": "2025-03-06T10:18:50Z", "content": "ජනාධිපති අනුර කුමාර දිසානායක මහතා සහ අධ්‍යාපන අමාත්‍යාංශයේ නිලධාරීන් අතර සාකච්ඡාවක් අද (06) ජනාධිපති කාර්යාලයේදී පැවැත්වුණා. 2025 අයවැය යෝජනා මගින් අධ්‍යාපනය වෙනුවෙන් වෙන් කරන ලද ප්‍රතිපාදන සහ එම කටයුතුවල ප්‍රගතිය පිළිබඳව මෙහිදී සාකච්ඡා කෙරුණා. එසේම අධ්‍යාපන ක්ෂේත්‍රයේ මතුව ඇති ගැටලු පිළිබඳවද අවධානය යොමු කෙරුණු අතර ඊට අදාළව සිදු කළ යුතු නව ප්‍රතිසංස්කරණ සම්බන්ධයෙන්ද සාකච්ඡා කළා. පාසල් අධ්‍යාපනය, උසස් අධ්‍යාපනය සහ වෘත්තීය අධ්‍යාපනය යන ක්ෂේත්‍රයන්හි ප්‍රවර්ධනය වෙනුවෙන් ගත යුතු ඉදිරි පියවර සම්බන්ධයෙන්ද මෙහිදී අවධානය යොමු වුණා. අග්‍රාමාත්‍ය හා අධ්‍යාපන, උසස් අධ්‍යාපන හා වෘත්තීය අධ්‍යාපන අමාත්‍ය හරිනි අමරසූරිය, අධ්‍යාපන, උසස් අධ්‍යාපන නියෝජ්‍ය අමාත්‍ය මධුර සෙනෙවිරත්න, වෘත්තීය අධ්‍යාපන නියෝජ්‍ය අමාත්‍ය නලින් හේවගේ, ජනාධිපති ලේකම් ආචාර්ය නන්දික සනත් කුමානායක, අධ්‍යාපන, උසස් අධ්‍යාපන හා වෘත්තීය අධ්‍යාපන අමාත්‍යාංශයේ ලේකම් නාලක කලුවැව, විභාග කොමසාරිස් ජනරාල් අමිත් ජයසුන්දර, ජනාධිපති ජ්‍යෙෂ්ඨ අතිරේක ලේකම් කපිල ජනක බණ්ඩාර යන මහත්වරු සහ අධ්‍යාපන ක්ෂේත්‍රයේ නිලධාරීහු පිරිසක් මෙම සාකච්ඡාවට එක්ව සිටියා.", "source": "https://www.itnnews.lk/"},
{"title": "ඊශ්‍රායලය හා පලස්තීනය අතර යුද විරාමය 3වන දිනටත් ක්‍රියාත්මකයි", "url": "https://www.itnnews.lk/2021/05/24/338904/", "cover_image": "https://www.itnnews.lk/wp-content/uploads/2021/05/pala.png", "date_published": "2021-05-24T09:15:57Z", "content": "ඊශ්‍රායලය හා පලස්තීනයේ හමාස් සංවිධානය අතර යුද විරාමය තුන්වන දිනටත් ක්‍රියාත්මකයි. පසුගිය 10 වන දින හමාස් සංවිධානයෙන් ඊශ්‍රායලයට රොකට් ප්‍රහාර එල්ලකිරීමත් සමග දෙරට අතර යුද ගැටුම් ආරම්භ වුණා. අඛණ්ඩව දින 11 ක් පුරාවට දෙපාර්ශ්වය අතර ඇතිවූ ගැටුම්වලින් පුද්ගලයින් 260 ට අධික සංඛ්‍යාවක් ජීවිතක්ෂයට පත්ව ඇති බවයි වාර්තා වන්නේ. 2014 වසරට පසුව ඇතිවූ දරුණුම ගැටුම් මෙය බව විදෙස් විශ්ලේෂකයින් පෙන්වා දෙනවා. කෙසේ වුවද සටන් විරාමය ක්‍රියාත්මක වීමත් සමග යුද ගැටුම් හේතුවෙන් ගාසා තීරයේ විනාශ වූ ගොඩනැගිලි  ඉවත්කරමින් ජනතාව සාමාන්‍ය ජීවිතයට අවතීර්ණ වෙමින් සිටින ආකාරය දක්නට ලැබෙනවා.", "source": "https://www.itnnews.lk/"},
{"title": "ව්‍යාපාරික ප්‍රජාව ආරක්ෂා කිරීමට පියවර ගන්නා බව ජනපති පවසයි", "url": "https://www.itnnews.lk/2023/01/12/455308/", "cover_image": "https://www.itnnews.lk/wp-content/uploads/2023/01/janapathi-busness.jpg", "date_published": "2023-01-12T12:47:15Z", "content": "ව්‍යාපාරික ප්‍රජාව ආරක්ෂා කිරීමට පියවර ගන්නා බව ජනාධිපති රනිල් වික්‍රමසිංහ මහතා පවසනවා. ණය පමා කිරීමට ඇති හැකියාව සොයා බලා සහන සලසන ලෙස මහ බැංකු අධිපතිවරයාට තමන් දැනුම් දුන් බවයි ජනාධිපතිවරයා පවසන්නේ. ලාභ නොලබන රාජ්‍ය ආයතන ප්‍රතිව්‍යූහගතකරණය කිරීම කෙරෙහි අවධානය යොමු කර ඇති බව ද ජනාධිපතිවරයා මෙහිදී පැවසුවා. ස්ථාවර ආර්ථිකයක් තුළ නව ව්‍යාපාරික අවස්ථා උදා කරගනිමින් දියුණු ආර්ථිකයක් ඇති රටක් ගොඩනැගීමට සියලු දෙනා එක්ව කැපවීමේ වැදගත්කමද ජනාධිපතිවරයා අවධාරණය කළා. ජනාධිපති රනිල් වික්‍රමසිංහ මහතා මේ බව ප්‍රකාශ කළේ කාන්තා කර්මාන්ත හා වානිජ මණ්ඩලයේ කාන්තා ව්‍යවසායකයින් ඇගයීමේ උත්සවය අමතමිනුයි. ප්‍රතිභා අභිෂේක 2022 නමැති මෙම උත්සවය කොළඹදී පැවැත්වුනා. පළාත්, ජාතික, සාක් කලාපීය සහ විශේෂ ලෙස කොටස් හතරක් යටතේ මෙහිදී සම්මානද පිරිනැමුනා. මෙහිදී තවදුරටත් අදහස් දැක්වූ රනිල් වික්‍රමසිංහ මහතා පැවසුවේ ණය ප්‍රතිව්‍යූහගත කිරීම පිළිබද පැවැත්වෙන සාකච්ඡා සාර්ථක ප්‍රගතියක් අත්කරගෙන ඇති බවයි. ඒ අනුව ජාත්‍යන්තර මූල්‍ය අරමුදලේ සහාය ලබා ගත හැකි බවත් අනතුරුව ලෝක බැංකුව හා ආසියා සංවර්ධන බැංකුවෙන්ද ණය මුදල් හිමිවනු ඇති බවත් ජනාධිපතිවරයා කියා සිටියා. [ot-video type=”youtube” url=”https://youtu.be/0X0VBUXwkAo”]", "source": "https://www.itnnews.lk/"},
{"title": "වැඩබලන ජනපති රනිල්ගේ මන්ත්‍රීකම අහෝසි කරන්නැයි නාගානන්දගේ ඉල්ලීම ශ්‍රේෂ්ඨාධිකරණය ඉවත දමයි", "url": "https://www.itnnews.lk/2022/07/19/423936/", "cover_image": "https://www.itnnews.lk/wp-content/uploads/2021/01/supreme-court.png", "date_published": "2022-07-19T06:09:44Z", "content": "වැඩ බලන ජනාධිපති රනිල් වික්‍රමසිංහ මහතාගේ පාර්ලිමේන්තු මන්ත්‍රී ධුරය අහෝසි කිරීමේ නියෝගයක් නිකුත් කරන ලෙස ඉල්ලා ගොනුකළ මූලික අයිතිවාසිකම් පෙත්සමක් විභාගයට නොගෙන නිශ්ප්‍රභ කිරීමට ශ්‍රේෂ්ඨාධිකරණය තීන්දු කළා. ගාමිණී අමරසේකර,  ශිරාන් ගුණරත්න සහ ජනක් ද සිල්වා යන මහත්වරුන්ගෙන් සමන්විත ත්‍රිපුද්ගල ශ්‍රේෂ්ඨාධිකරණ විනිසුරු මඩුල්ල මෙම නියෝගය ලබාදුන්නා. තීන්දුව ප්‍රකාශයට පත්කරමින් විනිසුරු මඩුල්ල සදහන් කළේ වගඋත්තරකාර පාර්ශ්වය වෙනුවෙන් පෙනී සිටි නීතිඥවරුන් ඉදිරිපත් කළ විරෝධතා පිළිගෙන පෙත්සම ප්‍රතික්ෂේප කරන බවයි. මෙම පෙත්සම ඊයේ කැදවූ අවස්ථාවේ දී පෙත්සම්කාර නාගානන්ද කොඩිතුවක්කු මහතා අධිකරණය හමුවේ කරුණු දක්වමින් ප්‍රකාශ කළේ ආණ්ඩුක්‍රම ව්‍යවස්ථාවේ 14 වන සංශෝධනයට අනුව මහ මැතිවරණයට තරගකර පරාජයට පත්වූ පුද්ගලයෙකු ජාතික ලැයිස්තුවේ මන්ත්‍රතීවරයෙකු ලෙස පත්කළ නොහැකි බවයි.", "source": "https://www.itnnews.lk/"},
{"title": "අන්තවාදීන් පුනරුත්ථාපනය කළ හැකි බව පුනරුත්ථාපන කොමසාරිස් කියයි", "url": "https://www.itnnews.lk/2021/03/16/325908/", "cover_image": "https://www.itnnews.lk/wp-content/uploads/2021/03/punuruththapana.png", "date_published": "2021-03-17T04:47:52Z", "content": "පාස්කු ප්‍රහාරය සම්බන්ධයෙන් අත්අඩංගුවට ගෙන සිටින අය අතරින් වරදේ ස්වභාවය අනුව තෝරා ගන්නා පිරිස් පුනරුත්ථාපනය කිරීමට රජය සැලසුම් කර තිබෙනවා. ත්‍රස්තවාදීන් හා මත්ද්‍රව්‍යවලට ඇබ්බැහි වූවන් පුනරුත්ථාපනය කර අත්දැකීම් රැසක් ඇති තම ආයතනයට අන්තවාදීන් ද පුනරුත්ථාපනය කළ හැකි බවයි පුනරුත්ථාපන කොමසාරිස් ජනරාල් මේජර් ජෙනරාල් දර්ශන හෙට්ටිආරච්චි මහතා පවසන්නේ. [ot-video type=”youtube” url=”https://youtu.be/izSxKP_zpQ0″]", "source": "https://www.itnnews.lk/"},
{"title": "ලෝක කුසලානය දිනා අදට වසර 26යි", "url": "https://www.itnnews.lk/2022/03/17/401783/", "cover_image": "https://www.itnnews.lk/wp-content/uploads/2022/03/96.png", "date_published": "2022-03-17T13:16:55Z", "content": "අදට වසර 26 කට පෙර අපේ රටේ ඉතිහාසයේ අමතකම නොවන දවසක් වුණා. මෙරට ක්‍රිකට් ලෝලීන්ට පමණක් නොව සමස්ත රටවැසියාටම තමාගේ රට ගැන මහත් අභිමානයක් ඇති වූ දිනයක් ලෙසටයි අද දිනය සැළකෙන්නේ. අපි ක්‍රිකට් ලෝක කුසලානය දිනා ගත්තේ මීට අවුරුදු 26 කට පෙර අද වැනි දිනකයි. පාකිස්ථානයේ ලාහෝර්හි ගඩාෆි ක්‍රීඩාංගනයේ පැවති ලෝක කුසලාන අවසන් මහා තරගයෙන් ඕස්ට්‍රේලියා කණ්ඩායම පරාජයට පත් කරමින් ශ්‍රී ලංකාව ලෝක කුසලානය තමන් සතු කර ගැනීමට සමත් වුණා. ශ්‍රී ලංකාව ජයග්‍රහණය කළේ 06 වන ක්‍රිකට් ලෝක කුසලානයයි. පාකිස්ථානය සහ ඉන්දීයාව සත්කාරකත්වය දැක්වූ දෙවන ලෝක කුසලාන ක්‍රිකට් තරගාලිය බවට එය පත් වුණා. ශ්‍රී ලංකාවද මෙම තරගාවලියේදී සත්කාරක රටක් බවට පත් වූ අතර  ශ්‍රී ලංකාව ලෝක කුසලාන තරගාවලියක් සදහා සත්කාරකත්වය දැක් වූ පළමු අවස්ථාව එයයි. ඕස්ට්‍රේලියා කණ්ඩායම ඒ වන විට ලෝක කුසලාන අවසන් තරග 03 ක් සදහා තරග කර තිබූ අතර 1987 වසරේ ලෝක කුසලානය ජයග්‍රහණය කිරීමට සමත් වුණා. 1996 වසරේ ලෝක කුසලාන තරගාවලියේදී ශ්‍රී ලංකා කණ්ඩායම අර්ජුන රණතුංග මෙහෙය වූ අතර අවසන් තරගයේදී කාසියේ වාසිය දිනාගනිමින් ඕස්ට්‍රේලියාවට පන්දුවට පහරදීම සදහා ඇරයුම් කළා. එහිදී නායක මාර්ක් ටේලර් සහ රිකී පොන්ටින් විශිෂ්ඨ ඉනිමක් ක්‍රීඩා කරමින් ඉතා සාර්ථක ඉනිමක් ගොඩනැගූ අතර එක් කඩුල්ලක් සදහා  ලකුණු 137 ක් ලබා ගනිමින් ඉතා ශක්තිමත් ඉනිමක් ආරම්භයේදී ගොඩනැගීමට සමත් වුණා. කෙසේ වෙතත් ශ්‍රී ලංකා දග පන්දු  යවන්නන්ගේ බලඇණිය හමුවේ ක්‍රමයෙන් පසුබෑමට ලක් වූ ඕස්ට්‍රේලියා ක්‍රීඩකයන් ලකුණු 170 කට කඩුළු 05 ක් බිද වැටෙන මට්ටමට පත් වුණා. නියමිත පන්දුවාර 50 අවසානයේදී  ඕස්ට්‍රේලියාවට රැස්කර ගැනීමට හැකිවුණේ කඩුළු 07 ක් දැවී ලකුණු 241 ක් පමණයි. පිළිතුරු ඉනිම ක්‍රීඩාකළ ශ්‍රී ලංකා කණ්ඩායමේ ආරම්භක ක්‍රීඩකයන් දෙදෙනාම ලකුණු 30 ක් ලබාගැනීමට පෙර දැවී ගියද මැද පෙල ක්‍රීඩකයින්ගේ සාර්ථකත්වය නිසා පන්දුවාර 45 ක් තුළ විශිෂ්ඨ ජයග්‍රහණයක් වාර්තා කිරීමට සමත් වුණා. අගනා ඉනිමක් ක්‍රීඩා කළ අරවින්ද ද සිල්වා නොදැවී ලකුණු 107 ක් සහ අසංක ගුරුසිංහ ලකුණු 65 ක් රැස් කරගත්තා. නායක අර්ජුන රණතුංග නොදැවී ලකුණු 47 ක් රැස් කළ අතර තරගාවලියේ වීරයා බවට පත් වූයේ සනත් ජයසූරියයි.", "source": "https://www.itnnews.lk/"},
{"title": "බන්ධනාගාර ආරක්ෂාවට පොලිස් විශේෂ කාර්ය බලකාය යෙදවීම අද සිට", "url": "https://www.itnnews.lk/2020/08/24/277081/", "cover_image": "https://www.itnnews.lk/wp-content/uploads/2020/08/kamal-gunarathna-1.jpg", "date_published": "2020-08-25T04:23:08Z", "content": "බන්ධනාගාරවල පිවිසුම් ගේට්ටුවෙන් බන්ධනාගාර නිලධාරීන් ඉවත් කර පොලිස් විශේෂ කාර්ය බළකාය යෙදවීමට අද සිට පියවර ගත් බව ආරක්ෂක ලේකම් විශ්‍රාමික මේජර් ජෙනරාල් කමල් ගුණරත්න මහතා පවසවා. ඒ මහතා මේ බව සඳහන් කළේ යුද හමුදාවේ පනස් තුන්වන සේනාංකයේ 25 වන සංවත්සර උත්සවයට එක්වෙමින්. [ot-video type=”youtube” url=”https://youtu.be/S_rWr-6W5YQ”]", "source": "https://www.itnnews.lk/"},
{"title": "කෙහෙළියගෙන් මහාධිකරණයට ඇප අයදුම්පතක්", "url": "https://www.itnnews.lk/2024/03/15/562781/", "cover_image": "https://www.itnnews.lk/wp-content/uploads/2023/09/keheliya.png", "date_published": "2024-03-15T10:32:08Z", "content": "තමන් ඇප මත මුදා හැරීමේ නියෝගයක් නිකුත් කරන ලෙස ඉල්ලා හිටපු සෞඛ්‍ය අමාත්‍ය කෙහෙළිය රඹුක්වැල්ල මහතා කොළඹ මහාධිකරණය හමුවේ ප්‍රතිශෝධන අයදුම්පතක් ඉදිරිපත් කළා. ප්‍රමිතියෙන් තොර එන්නත් මිලදී ගැනීමේ සිද්ධිය සම්බන්ධ නඩු විභාගය අවසන් වන තෙක් කෙහෙළිය රඹුක්වැල්ල මහතා ඇප මත මුදා හැරීම මාලිගාකන්ද මහේස්ත්‍රාත් අධිකරණය මගින් ඊයේ ප්‍රතික්ෂේප කෙරුණා. සිය ප්‍රතිශෝධන ඇප අයදුම්පත මගින් රඹුක්වැල්ල මහතා කියා සිටින්නේ පොදු දේපළ පනත යටතේ රක්ෂිත බන්ධනාගාර ගත කර සිටින තමන්ගේ ඇප ඉල්ලීම ප්‍රතික්ෂේප කිරිමට මහේස්ත්‍රාත්වරිය දුන් තීන්දුව නීතියට පටහැනි බවයි. ඕනෑම කොන්දේසියක් මත ඇප මත මුදා හැරීමේ නියෝගයක් නිකුත් කරන ලෙසයි ඔහු සිය පෙත්සමෙන් ඉල්ලා ඇත්තේ.", "source": "https://www.itnnews.lk/"},
{"title": "ආසියාවේ රිදී සීනුව දැයට අහිමිවී අදට වසර 65යි", "url": "https://www.itnnews.lk/2024/09/26/622678/", "cover_image": "https://www.itnnews.lk/wp-content/uploads/2024/09/naya-860x615.jpg", "date_published": "2024-09-26T05:01:22Z", "content": "ආසියාවේ රිදී සීනුව දැයට අහිමිවී අදට වසර 65ක්. දිවංගත එස් ඩබ්ලිව් ආර් ඩී බණ්ඩාරනායක ශ්‍රීමතානන්ගේ 65 වන ගුණසමරු උත්සවය හොරගොල්ල බණ්ඩාරනායක සමාධිය අභියසදී පැවැත්වුණා. කෘතහස්ත දේශපාලනඥයෙකු, දෙස් විදෙස් සම්භාවනාවට පාත්‍ර වූ විද්වතෙකු මෙන්ම ශ්‍රී ලංකා නිදහස් පක්‍ෂයේ නිර්මාතෘ හිටපු අග්‍රාමාත්‍ය එස් ඩබ්ලිව් ආර් ඩී බණ්ඩාරනායක මහතා ඝාතනයට ලක්වුයේ අද වැනි දිනකයි. ඒ 1959 වසරේ සැප්තැම්බර් මස 26 වනදායි. එංගලන්තයේ ඔක්ස්ෆර්ඩ් විශ්වවිද්‍යාලයෙන් වැඩිදුර අධ්‍යාපනය ලබා 1925 වසරේ මව්බිමට පැමිණෙන බණ්ඩාරනායක මහතා 1928 වසරේ දී කොළඹ මහනගර සභාවට තේරී පත්වනවා. පසුව ඔහු රාජ්‍ය මන්ත්‍රණ සභාවට වේයන්ගොඩ අසුනෙන් නිතරගයෙන් තේරී පත්වුණා. 1947 මහ මැතිවරණයේ දී එක්සත් ජාතික පක්‍ෂයෙන් අත්තනගල්ල අසුන ජයගත් බණ්ඩාරනායක මහතා අග්‍රාමාත්‍ය ඩී එස් සේනානායක මහතාගේ රජයේ සෞඛ්‍ය හා පළාත් පාලන අමාත්‍ය ධුරයට පත්වුණා. 1951 ජූලි විසිපස් වනදා අමාත්‍ය ධුරයෙන් ඉවත් වූ ඔහු ශ්‍රී ලංකා නිදහස් පක්‍ෂය පිහිටුවා ගන්නේ දේශීය චින්තනය පෙරටු කර ගනිමින්. ඒ මහතා 1952 මහ මැතිවරණයෙන් පසු විපක්‍ෂ නායක ධුරයට පත්වුණා. සඟ, වෙද , ගුරු , ගොවි , කම්කරු යන පංච මහා බලවේග පෙරටු කරගනිමින් විප්ලවයක් සිදුකළ බණ්ඩාරනායක මහතා 1956 අප්‍රේල් දොළොස් වනදා ශ්‍රී ලංකාවේ හතර වන අග්‍රාමාත්‍යවරයා ලෙස දිවුරුම් දුන්නා. බණ්ඩාරනායක ගුණසමරු උත්සවය හොරගොල්ල බණ්ඩාරනායක සමාධිය අසළදී පැවැත්වුණා. ආගමික වතාවත් සිදුකිරීමෙන් පසු බණ්ඩාරනායක සමාධිය වෙත පුෂ්පෝපහාර දැක්වීමට හිටපු ජනාධිපතිනි චන්ද්‍රිකා බණ්ඩාරනායක කුමාරතුංග සහ සුනේත්‍රා බණ්ඩාරනායක මහත්මිය ඇතුළු පවුලේ ඥාතීන් එක්වුණා.", "source": "https://www.itnnews.lk/"},
{"title": "ගෙවී ගිය මාස එකොළහ තුළ වන අලි 297ක් මියයයි", "url": "https://www.itnnews.lk/2020/12/19/306777/", "cover_image": "https://www.itnnews.lk/wp-content/uploads/2020/12/wana-ali.jpg", "date_published": "2020-12-19T05:45:36Z", "content": "මෙම වසරේ ගෙවී ගිය මාස එකොළහ තුළ වන අලි දෙසීය අනූ හත් දෙනෙකු මිය ගොස් ඇති බව වනජීවි දෙපාර්තමේන්තුව පවසනවා. වෙඩි තැබීම්,  අනවසර විදුලි රැහැන් ඇදීම්,  හක්කපටස් පුපුරායාම් මෙන්ම වන අලි අතර ගැටුම් ද මෙම මරණවලට හේතුව බවයි වනජීවි නිලධාරීන් පෙන්වා දෙන්නේ. වැඩිම මරණ සංඛ්‍යාව නැගෙනහිර වනජීවි කලාපයෙන් වාර්තා වී තිබෙනවා. එම කලාපය තුළ මිය ගොස් ඇති වන අලි සංඛ්‍යාව හැටක්. පොළොන්නරුව කලාපයෙන් වන අලි හතලිස් හය දෙනෙකු ද අනුරාධපුර කලාපයේ තිස් නව දෙනෙකු හා ඌව කලාපයේ වන අලි තිස් හතර දෙනෙකු ද මෙසේ මිය ගොස් තිබෙනවා. මෙම වසරේ වන අලි වැඩිම සංඛ්‍යාවක් මිය ගොස් ඇත්තේ ජූලි මාසයේ දී බව ද වනජීවි නිලධාරීන් වැඩිදුරටත් පෙන්වා දෙනවා.", "source": "https://www.itnnews.lk/"},
{"title": "ලාදුරු නිට්ටාවට සුව කළ හැකියි", "url": "https://www.itnnews.lk/2019/02/08/96282/", "cover_image": "https://www.itnnews.lk/wp-content/uploads/2019/02/Laduru.png", "date_published": "2019-02-08T06:58:37Z", "content": "මුල් අවස්ථාවේම රෝගය හදුනාගෙන ප්‍රතිකාර කිරීම තුළින් ලාදුරු නිට්ටාවට සුව කළ හැකි බව සෞඛ්‍ය අංශ පවසනවා. සෑම වසරකදීම ලාදුරු රෝගීන් 2000කට ආසන්න සංඛ්‍යාවක් ශ්‍රි ලංකාවෙන් හමුවන බවයි ලාදුරු මර්දන ව්‍යාපාරයේ අධ්‍යක්ෂිකා වෛද්‍ය චම්පා අලුත්වීර මහත්මිය පවසන්නේ. කොළඹ මහනගර සභා ශාලාවේ පැවති දැනුවත් කිරීමේ වැඩසටහනකදී ඒ මහත්මිය මේ බව සදහන් කළා.   [ot-video type=”youtube” url=”https://youtu.be/f_EWA5Fuiug”]", "source": "https://www.itnnews.lk/"},
{"title": "සත්තිස් බෝධි පාක්ෂික ධර්ම විවරණ ග්‍රන්ථය එළිදැක්වේ", "url": "https://www.itnnews.lk/2019/08/13/163779/", "cover_image": "https://www.itnnews.lk/wp-content/uploads/2019/08/bodi.jpg", "date_published": "2019-08-13T07:44:17Z", "content": "රක්වාන ශ්‍රී ජිනේන්ද්‍රාරාමාධිපති පූජ්‍ය අම්මුඩුවේ විමල ස්වාමීන්වහන්සේ රචනා කළ සත්තිස් බෝධි පාක්ෂික ධර්ම විවරණ ග්‍රන්ථය එළිදැක්වුණා. ග්‍රන්ථය එළිදැක්වීමේ උත්සවය ශ්‍රී ජිනේන්ද්‍රාරාමයේදී පැවැත්වුණේ අමරපුර ශ්‍රී සද්ධම්මවංශික මහානිකායේ අනුනායක පූජ්‍ය බලංගොඩ පියනන්ද, රාමඤ්ඤ මහානිකායේ සබරගමුව පළාතේ ප්‍රධාන සංඝනායක පූජ්‍ය කෝන්ගස්තැන්න ආනන්ද යන ස්වාමීන්වහන්සේගේ ප්‍රධානත්වයෙන්. නිවන් මඟ අවබෝධ කරගැනීමට අදාළ කරුණු ඇතුළත් කතා 13 කින් යුක්තව මෙම ග්‍රන්ථය නිර්මාණය කොට ඇති බව පූජ්‍ය අම්මුඩුවේ විමල ස්වාමින්වහන්සේ ප්‍රකාශ කළා. [ot-video type=”youtube” url=”https://youtu.be/JbOk8EE3irU”]", "source": "https://www.itnnews.lk/"},
{"title": "2019-2020 මහ කන්නයේ වගා හානි සඳහා ගොවීන්ට වන්දි ගෙවීම ඇරඹෙයි", "url": "https://www.itnnews.lk/2020/06/20/257532/", "cover_image": "https://www.itnnews.lk/wp-content/uploads/2020/06/waga-hani.jpg", "date_published": "2020-06-20T06:20:15Z", "content": "2019,  2020 මහ කන්නයේ හානි වූ වගාවන් සඳහා ගොවීන්ට වන්දි ගෙවීම ඊයේ (19) සිට ක්‍රියාත්මකයි. හම්බන්තොට දිස්ත්‍රික්කය කේන්ද්‍ර කර ගනිමින් ක්‍රියාත්මක මෙම වැඩපිළිවෙළට අනුව සෙසු දිස්ත්‍රික්වල ගොවීන්ගේ වන්දි මුදල් ඔවුන්ගේ බැංකු ගිණුම්වලට බැර කිරීමට කෘෂිකර්ම හා ගොවිජන රක්‍ෂණ මණ්ඩලය කටයුතු යොදා තිබෙනවා.", "source": "https://www.itnnews.lk/"},
{"title": "සිද්ධාලේප සමූහ ව්‍යාපාරයේ සභාපතිගේ අවසන් කටයුතු පස්වරුවේ", "url": "https://www.itnnews.lk/2022/04/03/405323/", "cover_image": "https://www.itnnews.lk/wp-content/uploads/2022/04/WH.jpg", "date_published": "2022-04-03T08:19:44Z", "content": "අභාවප්‍රාප්ත සිද්ධාලේප සමූහ ව්‍යාපාරයේ සභාපති වෛද්‍ය වික්ටර් හෙට්ටිගොඩ මහතාගේ දේහය පිළිබද අවසන් කටයුතු ගල්කිස්ස සුසාන භූමියේ දී අද පස්වරුවේ සිදුකිරීමට නියමිතයි. කලක්පුරා අසනීප තත්ත්වයෙන් පසුවූ ඒ මහතා රෝහල්ගතව ප්‍රතිකාර ලබමින් සිටියදී අභාවප්‍රාප්ත වුණේ. ඒ මහතා මිය යන විට 84 වන වියේ පසුවුණා. ඉතා අපහසුවෙන් ව්‍යාපාරික කටයුතු ආරම්භ කළ ඒ මහතා මෙරට සාර්ථකම ව්‍යාපාරිකයෙකු බවට පත්වුණා. ඖෂධ වර්ග 90 ක් පමණ ලොවපුරා රටවල් 20කට අධික සංඛ්‍යාවකට අලෙවිකරන තරමටම ඔහුගේ ව්‍යාපාරය වර්ධනය කර ගත්තා. වික්ටර් හෙට්ටිගොඩ මහතා 2004 වසරේදී ජනාධිපතිවරණයට ද තරග කළා. එමෙන්ම මහජන බැංකුවේ අධ්‍යක්ෂවරයෙකු මෙන්ම ගම්උදාව ව්‍යාපෘතියේ උපදේශකවරයෙකු ලෙසද ඒ මහතා ක්‍රියාකර තිබෙනවා.", "source": "https://www.itnnews.lk/"},
{"title": "නොවැම්බර් මාසයේදී දිල්ලි නුවර උෂ්ණත්වය අවම වූ පළමු උදෑසන ලෙස අද වාර්තා වෙයි", "url": "https://www.itnnews.lk/2020/11/23/300620/", "cover_image": "https://www.itnnews.lk/wp-content/uploads/2020/11/cool.png", "date_published": "2020-11-23T11:56:52Z", "content": "නොවැම්බර් මාසයේදී ඉන්දියාවේ දිල්ලි අගනුවර උෂ්ණත්වය අවම වූ පළමු උදෑසන ලෙස අද වාර්තා වුණා. ඒ වසර 17 කට පසුවයි. දිල්ලි අගනුවර උෂ්ණත්වය සෙල්සියස් අංශක 6 යි දශම 3 ක් ලෙසයි අද උදෑසන වාර්තා වුණේ. දිල්ලි අගනුවරින් ඊයේ දහවල් කාලයේදී වාර්තා වූ උෂ්ණත්වය සෙල්සියස් අංශක 24 යි දශම 2 ක් වන අතර මෙම මාසයේ දිවා කාලයේදී වාර්තා වූ අඩුම උෂ්ණත්වය ද එය බව ඉන්දීය කාලගුණික දෙපාර්තමේන්තුව නිවේදනය කරනවා. ශීත කාලය එළඹීමට පෙර උෂ්ණත්වය මෙලෙස පහත බැසීමට නිශ්චිත හේතුවක් සදහන් කළ නොහැකි බවයි එම දෙපාර්තමේන්තුව සදහන් කරන්නේ. පසුගිය වසරේදී දිල්ලි අගනුවරින් වාර්තා වූ අවම උෂ්ණත්වය සෙල්සියස් අංශක 11 යි දශම 5 ක් ලෙස දැක්වෙන අතර 2017 වසරේදී එය සෙල්සියස් අංශය 7 යි දශම 6 ක්. දිල්ලි අගනුවර අඩුම උෂ්ණත්වය 1938 වසරේ නොවැම්බර් 28 වන දින වාර්තා වී ඇති අතර එහි අගය සෙල්සියස් අංශක 3 යි දශම 9 ක්.", "source": "https://www.itnnews.lk/"},
{"title": "වසර 16 කට පසු තමන්ගේ හදවත හමුවූ ජෙනිෆර්", "url": "https://www.itnnews.lk/2023/05/22/485244/", "cover_image": "https://www.itnnews.lk/wp-content/uploads/2023/05/17-11.jpg", "date_published": "2023-05-22T10:03:59Z", "content": "මීට වසර 16 කට පෙර බ්‍රිතාන්‍ය ජාතික ජෙනිෆර් සට්න් නම් කාන්තාවගේ ශරීරයෙන් ඉවත් කළ හෘදය වස්තුව ලන්ඩන් නුවර හන්ටේරියන් කෞතුකාගාරයේදී නැවත වරක් වසර 16 කට පසු එම කාන්තාවට දකින්නට ලැබී තිබෙනවා තමාගේ හෘදය වස්තුව වසර 16 කට පසු කෞතුකාගාරයකදී මෙසේ දක්නට ලැබීම අමුතුම හැඟීමක් ගෙන දුන් බවයි ජෙනිෆර් ප්‍රකාශ කර ඇත්තේ. ජෙනිෆර් සට්න් බ්‍රිතාන්‍යයේ රින්ග්වුඩ් නගරයේ පදිංචිකාරිනියක්. මීට වසර 16 කට පෙර 2007 වසරේදී හදවතේ ඇති වූ රෝගී තත්ත්වයක් හේතුවෙන් වෙනත් පුද්ගලයකුගේ හදවතක් ඇයට බද්ධ කර තිබෙනවා.", "source": "https://www.itnnews.lk/"},
{"title": "ලබන මැයි මාසයේ සිට විදෙස් සංචාරකයින්ට නවසීලන්තය විවෘත වෙයි", "url": "https://www.itnnews.lk/2021/11/24/378256/", "cover_image": "https://www.itnnews.lk/wp-content/uploads/2021/11/new-zealand.jpg", "date_published": "2021-11-24T04:56:29Z", "content": "2022 වසරේ මැයි මාසයේ සිට විදෙස් සංචාරකයින්ට තම රටට ඇතුලු වීමට අවසර හිමි වන බව නවසීලන්ත රජය නිවේදනය කරනවා. 2020 වසරේ මාර්තු මාසයේ සිට විදෙස් සංචාරකයින්ට නවසීලන්තයට ඇතුල් වීම තහනම් කෙරුණා. වයිරස ව්‍යාප්තිය පාලනය කිරීමට සමත් වුවද ඉදිරි මාස පහක කාලය තුළදී ද විදෙස් සංචාරකයින්ට නවසීලන්තයට ඇතුල්වීමට අවසර හිමි වන්නේ නැහැ. කෙසේ වුවද ඔස්ට්‍රේලියාවේ දැනට පදිංචිව සිටින නවසීලන්ත වැසියන්ට හා නවසීලන්තයේ පදිංචිකරුවන්ට ලබන වසරේ ජනවාරි 16 වන දින සිට එරටට ඇතුල් වීමට අවසර හිමි වනවා. එමෙන්ම අනෙකුත් රටවල වාසය කරන නවසීලන්ත වැසියන්ට හා නවසීලන්තයේ පදිංචිකරුවන්ට නවසීලන්තයට ඇතුලුවීමට අවසර හිමි වන්නේ පෙබරවාරි 13 වන දින සිටයි. ඔවුන් කිසිවෙකු නිරෝධායන කාලයක් ගත කිරීම අවශ්‍ය නොවන අතර කොරෝනා වයිරසය වැළදී නොමැති බවට හා එන්නත් දෙකම ලබා සිටින බවට තහවුරු කළ යුතු වනවා.", "source": "https://www.itnnews.lk/"},
{"title": "Gabrielle කළ ආපදා යළි හදන්න නවසීලන්ත රජය ඩොලර් බිලියන 1.1ක් වෙන් කරයි", "url": "https://www.itnnews.lk/2023/05/14/483063/", "cover_image": "https://www.itnnews.lk/wp-content/uploads/2023/05/14-7.jpg", "date_published": "2023-05-14T05:18:47Z", "content": "Gabrielle සුළි කුණාටුවෙන් එල්ලවූ බලපෑමෙන් සිදුවූ ආපදා තත්වයන් යථා තත්වයට පත් කිරීම සඳහා මේ වසරේ අයවැයෙන් නවසීලන්ත රජය ඩොලර් බිලියන 1.1 ක් වෙන් කර තිබෙනවා. පෙබරවාරි මාසයේ Gabrielle සුළි කුණාටුවෙන් නවසීලන්තයට වාර්තාගත වර්ෂාපතනයක් ඇද හැලුනු අතර, ඉන් 11 දෙනෙකු මියගියා. සත්ව ගොවිපල ඇතුලු තවත් දේපළ රැසකට දැවැන්ත හානියක් සිදුව තිබුණා. ඒ අතරට මාර්ග සහ දුම්රිය මාර්ග, පාසල් මෙන්ම පොදු ගොඩනැගිලි රැසක් ඇතුළත්.", "source": "https://www.itnnews.lk/"},
{"title": "නවාල්නිගේ මරණයට පුටින් වගකිව යුතු බව බයිඩ්න් කියයි", "url": "https://www.itnnews.lk/2024/02/17/555462/", "cover_image": "https://www.itnnews.lk/wp-content/uploads/2024/02/Biden.png", "date_published": "2024-02-17T04:08:58Z", "content": "රුසියා විපක්ෂ දේශපාලන නායකයෙකු වන ඇලේක්සි නවාල්නිගේ මරණය සම්බන්ධයෙන් එරට ජනාධිපති ව්ලැඩිමිර් පුටින් වගකිව යුතු බව ඇමෙරිකා ජනාධිපති ජෝ බයිඩ්න් චෝදනා කරනවා. අසනීප තත්ත්වයක් හේතුවෙන් ඇලේක්සි නවාල්නි මිය ගිය බව ඔහු රඳවා ගෙන සිටි බන්ධනාගාරයේ නිලධාරීන් ප්‍රකාශ කරනවා. 47 හැවිරිදි නවාල්නි 2021 වසරේ සිට බන්ධනාගාර ගතවයි සිටින්නේ. වරප්‍රසාද කඩකිරීම් , වංචාව සහ අධිකරණයට අපහාස කිරීම හේතුවෙන් ඔහු මෙසේ බන්ධනාගාර ගත කෙරුණා. එමෙන්ම ඔහු පසුගිය අගෝස්තු මාසයේ දී අන්තවාදී සංවිධානයක් පිහිටුවීම සඳහා අරමුදල් සැපයීම සම්බන්ධයෙන් ද වරදකරු කෙරුණා. ඒ සඳහා ඔහුට වසර 19ක සිරදඬුවම් නියමකර තිබුණා.", "source": "https://www.itnnews.lk/"},
{"title": "අතුරුදන්ව සිටි සවුදි අරාබි මාධ්‍යවේදියා ඝාතනය කළ බවට සාක්ෂි ඇතැයි තුර්කිය කියයි", "url": "https://www.itnnews.lk/2018/10/13/37002/", "cover_image": "https://www.itnnews.lk/wp-content/uploads/2018/10/thurky.png", "date_published": "2018-10-13T05:46:37Z", "content": "අතුරුදන්ව සිටි සවුදි අරාබි මාධ්‍යවේදි ජමාල් කෂෝගි ස්ථාන්බුල් නුවර සවුදි කොන්සල් කාර්යාලය තුළ දී ඝාතනයට ලක්වු බවට පැහැදිලි සාක්ෂි ඇතැයි තුර්කි රජය පවසනවා. එය තහවුරු කරෙන හඬපට සහ වීිඩියෝ සාක්ෂි ද තමන් සතුව පවතින බවයි තුර්කි බුද්ධි අංශ තහවුරු කළේ. සවුදි රජය දැඩිව විවේචනය කළ මාධ්‍යවේදියෙකු වන ජමාල් කෂෝගි පසුගිය 02 වනදා කොන්සල් කාර්යාලය තුළට ගොස් ඇතත් නැවත පිටතට පැමිණ නැහැ. කෙසේ වෙතත් දැනට ලැබී ඇති සාක්ෂි වලට අනුව ඔහුට පහරදෙන ආකාරය ඇතුළත් හඬපට ලැබී ඇති බවයි තුර්කි රජය පවසන්නෙ. එභෙත් මෙම චෝදනා ප‍්‍රතික්ෂේප කරන බවයි සවුදි අරාබි රජය නිවේදනය කළේ.", "source": "https://www.itnnews.lk/"},
{"title": "තැපෑල නවීකරණය කර ලාභ ලබන ආයතනයක් බවට පත්කරනවා – ඇමති නලින්ද", "url": "https://www.itnnews.lk/2025/03/06/669954/", "cover_image": "https://www.itnnews.lk/wp-content/uploads/2025/03/1-860x615.jpeg", "date_published": "2025-03-06T11:34:04Z", "content": "තැපෑල නවීකරණය කර ලාභ ලබන ආයතනයක් බවට පත්කරන බව සෞඛ්‍ය හා ජනමාධ්‍ය අමාත්‍ය වෛද්‍ය නලින් ජයතිස්ස මහතා පවසනවා. අද(06) පාර්ලිමේන්තුවේදී සෞඛ්‍ය හා ජනමාධ්‍ය අමාත්‍යංශයේ වැය ශීර්ෂය පිළිබඳ විවාදයට එක්වෙමින් අමාත්‍යවරයා මේ බව සඳහන් කළා. නුවරඑළිය, කොළඹ, ගාල්ල, නුවර වැනි තැපැල් කාර්යාල සංචාරක ආකර්ෂණය දිනා ගත හැකි ස්ථාන බවට පත් කරන බවයි අමාත්‍යවරයා සඳහන් කළේ. නව තැපැල් කාර්යාල 14ක් ඉදි කරන බවද අමාත්‍යවරයා පැවසුවා. මෙවර අයවැයෙන් තැපැල් ක්ෂේත්‍රය වෙනුවෙන් බිලියන 23.9ක් වෙන් කර තිබෙන බවද වැඩිදුරටත් අදහස් දක්වමින් අමාත්‍යවරයා සඳහන් කළා. තවද තැපැල් දෙපාරේතමේන්තුවේ වාහන නවීකරණය කළ යුතු බවයි අමාත්‍යවරයා සඳහන් කළේ. සංචාරක ආකර්ෂණය දිනා ගත් තැපැල් කාර්යාල දියුණු කරන බවත් ඒ මහතා සඳහන් කළා.", "source": "https://www.itnnews.lk/"},
{"title": "පන්නල ප්‍රාදේශීය ලේකම් කාර්යාලයේදී  රැකියා පොලක්", "url": "https://www.itnnews.lk/2025/03/07/670205/", "cover_image": "https://www.itnnews.lk/wp-content/uploads/2025/03/pola-860x615.jpg", "date_published": "2025-03-07T09:24:46Z", "content": "රැකියා පොලක් සහ විවිධ ව්‍යවසායකයන් හඳුන්වාදීමේ වැඩසටහනක් පන්නල ප්‍රාදේශීය ලේකම් කාර්යාලයේදී පැවැත්වුණා. මිනිස්බල හා රැකි රක්ෂා දෙපාර්තමේන්තුව සහ පන්නල ප්‍රාදේශීය ලේකම් කාර්යාල හා එක්ව මෙම රැකියා පොල සංවිධාන කර තිබුණා. ජාතික ජනබලවේගයේ කුරුණෑගල දිස්ත්‍රික් පාර්ලිමේන්තු වෛද්‍ය ජගත් ගුණවර්ධන මහතා ඇතුළු විශාල පිරිසකගේ සහභාගීත්වයෙන් පැවති මෙම රැකියා පොලට රාජ්‍ය හා පෞද්ගලික ආයතන 40 ක් පමණ සහභාගී වී සිටියා. වත්මන් රැකියා අවස්ථා පිළිබඳව දැනුවත් කිරීමේ කටයුතු සිදු කෙරුණු අතර, තරුණ තරුණියන් රැසක්  රැකියා පුරප්පාඩු සඳහා යොමු කිරීමට ද එම අවස්ථාවේම පියවර ගැනීම විශේෂත්වයක්.", "source": "https://www.itnnews.lk/"},
{"title": "සර්ප විෂ එන්නත සම්බන්ධව වනජීවී දෙපාර්තමේන්තුවේ ක්‍රියාකලාපය ගැන ඇමති තොරතුරු කැඳවයි", "url": "https://www.itnnews.lk/2022/09/19/435838/", "cover_image": "https://www.itnnews.lk/wp-content/uploads/2022/09/amaraweera-2.png", "date_published": "2022-09-19T09:09:06Z", "content": "සර්ප විෂ එන්නත සම්බන්ධ පර්යේෂණවලට සහාය දීමට වනජීවී දෙපාර්තමේන්තුව සහාය නොදුන් බවට පළවන මාධ්‍ය වාර්තා සම්බන්ධයෙන් කඩිනමින් තමන්ට තොරතුරු වාර්තා කරන ලෙස අමාත්‍ය මහින්ද අමරවීර මහතා දැනුම් දී තිබෙනවා. සර්ප විෂ එන්නත සැකසීම සදහා සිදුකෙරෙන පර්යේෂණවලට වනජීවී දෙපාර්තමේන්තුව සහාය නොදුන් බවට මාධ්‍ය වාර්තා පළවුණා. ඒ පිළිබද තොරතුරු ලබාදෙන ලෙස අමාත්‍යවරයා කළ දැනුම්දීමට අනුව වනජීවී අධ්‍යක්ෂ ජනරාල් චන්දන සූරියබණ්ඩාර මහතා ඒ පිළිබද පැහැදිලි කර තිබෙනවා. පර්යේෂණ සිදුකරන මහාචාර්යවරයා බලපත්‍ර කාලය දීර්ඝ කරන ලෙස ඉල්ලීම් කර තිබුණා. ඒ සදහා අවශ්‍ය නිර්දේශ තනි මතයට සිදුනොකෙරෙන අතර බාහිර පාර්ශ්ව වලින්ද සමන්විත පර්යේෂණ කමිටුවක නිර්දේශ මත සිදුකරන බවයි වනජීවී අධ්‍යක්ෂ ජනරාල්වරයා සදහන් කරන්නේ. අදාළ කමිටුව ලබාදුන් නිර්දේශ මත අනුමැතිය ලබාදුන් බවද ඔහු පවසනවා. මේ සම්බන්ධයෙන් පර්යේෂණ කමිටු රැස්වීමක් හෙට පැවැත්වීමට නියමිතයි.", "source": "https://www.itnnews.lk/"},
{"title": "පාසල් තුළ කිසිසේත්ම දේශපාලනය නොකළ යුතුයි", "url": "https://www.itnnews.lk/2019/07/06/150039/", "cover_image": "https://www.itnnews.lk/wp-content/uploads/2019/01/ravi-1.png", "date_published": "2019-07-08T05:22:23Z", "content": "පාසල් තුළ කිසිසේත්ම දේශපාලනය නොකළ යුතු බව අමාත්‍ය රවී කරුණානායක මහතා පවසනවා. කොටහේන ප්‍රින්සස් විදුහලේ පැවති උත්සවයදීයි අමාත්‍යවරයා මේ බව සදහන් කළේ. ළගම පාසල හොදම පාසල වැඩසටහන යටතේ කොළඹ කොටහේන ප්‍රින්සස් විද්‍යාලයේ ඉදිකළ නව ගොඩනැගිල්ල සිසු අයිතියට පත්කිරීමේ අවස්තාවට එක්වෙමින් අමාත්‍යවරයා මේ බව කියා සිටියා.  සිසුන්, ගුරුවරුන් හා දෙමාපියන් ඇතුළු පිරිසක් මෙම අවස්ථාවට එක්ව සිටියා. [ot-video type=”youtube” url=”https://youtu.be/x8EdNb2IisY”]", "source": "https://www.itnnews.lk/"},
{"title": "TNA හර්තාලයට උතුරු නැගෙනහිර දෙමළ ජනයා එරෙහි වෙයි", "url": "https://www.itnnews.lk/2020/09/28/286184/", "cover_image": "https://www.itnnews.lk/wp-content/uploads/2020/09/harthal.jpg", "date_published": "2020-09-29T03:45:04Z", "content": "දෙමළ දේශපාලන පක්ෂ කිහිපයක එකමුතුවෙන් උතුරු නැගෙනහිර පළාතේ හර්තාලයක් පැවැත්වීමට බලකර තිබුණද එය අසාර්ථක වී ඇති බව අප වාර්තාකරුවන් පවසනවා. ඉල්ලීම් කිහිපයක් මුල් කරගෙන රජයට එරෙහිව හර්තාල් ව්‍යාපාරයක් ක්‍රියාත්මක කරමින් කඩ වසා දමන ලෙසට මෙම දෙමළ දේශපාලන පක්ෂ උතුරු නැගෙනහිර ව්‍යාපාරිකයන්ට දන්වා තිබුණා. එහෙත් ඊට විරෝධය පළ කළ වෙළෙඳසැල් හිමියන් අද උදෑසනින්ම තම ව්‍යාපාරික ස්ථාන විවෘත කර ඇති බවයි අප වාර්තාකරුවන් පෙන්වා දෙන්නේ. වව්නියාව ඇතුළු උතුරේ නගරවල කටයුතු සාමාන්‍ය පරිදි සිදු වනවා. මේ අතර ඉලංගෙයි තමිල් අරසු පක්ෂය ඇතුළු දෙමළ පක්ෂ කිහිපයක් රජයට එරෙහිව ක්‍රියාත්මක කළ හර්තාලය නැගෙනහිර ජනතාවද ප්‍රතික්ෂේප කර තිබෙනවා. මඩකලපුව දිස්ත්‍රික්කයේ සියලු ව්‍යාපාර ස්ථාන සුපුරුදු පරිදි විවෘත කර ඇති බවයි අප වාර්තාකරුවන් පෙන්වා දෙන්නේ. වාහන ගමනාගමනයද සාමාන්‍ය පරිදි සිදුවනවා. බැංකු සහ පොදු වෙළෙඳපොළ මෙන්ම පාසල්ද සුපුරුදු පරිදි විවෘත කර ඇති ආකාරය දැකගත හැකි බවයි අප වාර්තාකරුවන් පවසන්නේ. [ot-video type=”youtube” url=”https://www.youtube.com/watch?v=5zp1r34kBoI&feature=youtu.be&fbclid=IwAR30cmubUH0LN-F-THuHHvWcxuxD8K59zSEXndy3CZSL2NH_sp4EQ6zMXf4″]", "source": "https://www.itnnews.lk/"},
{"title": "ජපානයේ ශ්‍රී ලංකා මෝටර් රථ සංගමයේ ප්‍රථම සම්මේලනය ජනපති ප්‍රධානත්වයෙන්", "url": "https://www.itnnews.lk/2018/10/06/35221/", "cover_image": "https://www.itnnews.lk/wp-content/uploads/2018/10/jana.png", "date_published": "2018-10-06T07:17:24Z", "content": "ජපානයේ ශ්‍රී ලංකා මෝටර් රථ සංගමයේ ප්‍රථම සම්මේලනය ජනාධිපති මෛත්‍රීපාල සිරිසේන මැතිතුමාගේ ප්‍රධානත්වයෙන් පැවැත්වුණා. මෙහිදී අදහස් දැක්වූ ශ්‍රී ලංකා මෝටර් රථ සංගමයේ සභාපති නිශාන්ත මීගල්ලෑව මහතා ප්‍රකාශ කළේ මෙම සම්මේලනයේදී සිදුවන සාකච්ඡාවේ අවසන් ප්‍රතිඵලය වියයුත්තේ පාර්ශ්වකරුවන්ට සහ පාරිභෝගිකයන්ට ඉහළ ප්‍රතිලාභ අත්විය යුතු බවයි. ඉලක්ක  සපුරාගත හැකි වන්නේ සියලු පාර්ශ්ව අතර ඇතිවන එකමුතුව තුළින් පමණක් බවත් මීගල්ලෑව මහතා වැඩිදුරටත් පැවසුවා. මෙම අවස්ථාවට ජපානයේ ශ්‍රී ලංකා තානාපති මහාචාර්ය ධම්මික ගංගානාත් දිසානායක මහතා ඇතුළු ජපානයේ ශ්‍රී ලංකා මෝටර් රථ සංගමයේ නිලධාරීන් පිරිසක් සහභාගි වුණා.", "source": "https://www.itnnews.lk/"},
{"title": "ලංකාවේ නගර සැලසුම් ගැන සාකච්ඡාවක්", "url": "https://www.itnnews.lk/2025/03/05/669657/", "cover_image": "https://www.itnnews.lk/wp-content/uploads/2025/03/rata-860x615.jpg", "date_published": "2025-03-05T12:00:45Z", "content": "සාම්ප්‍රදායික ඉදිකිරීම්වලින් ඔබ්බට ගිය විධිමත් නගර සැලසුම් තුළින් ශ්‍රී ලංකාව ආකර්ෂණීය සංචාරක ගමනාන්තයක් බවට පත් කළ හැකි බව ජනාධිපති  අනුර කුමාර දිසානායක මහතා පවසනවා. ජනාධිපති අනුර කුමාර දිසානායක මහතා මේ බව සඳහන් කර සිටියේ ජාතික භෞතික සැලසුම් දෙපාර්තමේන්තුවේ නිලධාරීන් සමඟ ජනාධිපති කාර්යාලයේදී අද (05) පැවැති සාකච්ඡාවට එක් වෙමින් . ජනාධිපති මාධ්‍ය අංශය නිවේදනය කළේ නගර සංවර්ධන සැලසුම් ක්‍රියාත්මක කිරීමේදී ශ්‍රී ලාංකේය අනන්‍යතාව පිළිඹිබු වන අයුරින් එම සැලසුම් සකස් කරන ලෙස ජනාධිපතිවරයා මෙහිදී නිලධාරීන්ට උපදෙස් දුන් බවයි. නගර පමණක් නොව ගමද සංවර්ධනය කර ග්‍රාමීය ආර්ථිකය කේන්ද්‍ර කර ගනිමින් රටේ ආර්ථිකය ඉහළ නැංවීම සඳහා වූ රජයේ වැඩපිළිවෙළ පිළිබඳව මෙහිදී දීර්ඝ ලෙස සාකච්ඡා කෙරුණු අතර එම සංවර්ධන ක්‍රියාවලියේදී ග්‍රාමීය සංස්කෘතිය හා ජන ජීවිතයේ අනන්‍යතා සුරක්ෂිත කිරීමේ වැදගත්කමද ජනාධිපතිවරයා මෙහිදී අවධාරණය කර තිබෙනවා. කම්කරු අමාත්‍ය හා ආර්ථික සංවර්ධන නියෝජ්‍ය අමාත්‍ය ආචාර්ය අනිල් ජයන්ත ප්‍රනාන්දු, ජනාධිපති ලේකම් ආචාර්ය නන්දික සනත් කුමානායක, මුදල් අමාත්‍යාංශයේ ලේකම් මහින්ද සිරිවර්ධන, ජනාධිපති ජ්‍යෙෂ්ඨ අතිරේක ලේකම් රසල් අපොන්සු, නාගරික සංවර්ධන ඉදිකිරීම් සහ නිවාස අමාත්‍යාංශයේ ලේකම් රංජිත් ආරියරත්න යන මහත්වරුන්ද, ජාතික භෞතික සැලසුම් දෙපාර්තමේන්තුවේ අධ්‍යක්ෂ ජනරාල් ඩබ්ලිව්.ආර්. රුචිර විතාන මහතා ඇතුළු ජාතික භෞතික සැලසුම් දෙපාර්තමේන්තුවේ නිලධාරීන් පිරිසක් මෙම අවස්ථාවට එක්ව සිටියා.", "source": "https://www.itnnews.lk/"},
{"title": "මිද්දෙණිය ත්‍රිත්ව ඝාතනයේ වෙඩික්කරු අත්අඩංගුවට", "url": "https://www.itnnews.lk/2025/03/05/669659/", "cover_image": "https://www.itnnews.lk/wp-content/uploads/2025/03/1-4-860x615.jpg", "date_published": "2025-03-05T11:52:24Z", "content": "පසුගියදා මිද්දෙණිය ප්‍රදේශයේ සිදු වූ ත්‍රිත්ව ඝාතනයට සම්බන්ධ වෙඩික්කරු අත්අඩංගුවට ගෙන තිබෙනවා. මෙම වෙඩි තැබීමෙන් වීරකැටිය, මීගස් ආර ප්‍රදේශයේ පදිංචිව සිටි අරුණ විදානගමගේ සහ ඔහුගේ 08 හැවිරිදි දියණිය සහ ඔහුගේ 09හැවිරිදි පුතු ජීවිතක්ෂයට පත්වුණා. ඔහු තම දරුවන් තිදෙනාද සමග යතුරු පැදියෙන් රාත්‍රී ආහාරය රැගෙන ඒම සඳහා වීරකැටිය මිද්දෙණිය මාර්ගයේ ගල්පොත්තයාය ප්‍රදේශයේ පිහිටි වෙළෙඳ සැලකට ගොස් තිබුණ බවයි වාර්තා වුණේ . රාත්‍රී ආහාරය සූදානම් කරන තුරු ඔහු සිය වැඩිමහල් දරුවා එම ස්ථානයේ නවතා අවුරුදු හයක් වයසැති දියණිය සහ අවුරුදු 9ක් වයසැති පුතා සමඟ යතුරු පැදියෙන් වෙනත් වෙළෙඳ සැලකට ගොස් තිබෙනවා . ඔහු සහ දරුවන් දෙදෙනා මෙම වෙඩි ප්‍රහාරයට ලක්ව තිබුණේ එම වෙළෙඳ සැලට ගොස් යළි එමින් සිටි අතරවාරයේදීයි. වීරකැටිය මිද්දෙණිය මාර්ගයේ ගල්පොත්තයාය 9 කණුව අසළදී මෙම වෙඩි තැබීම සිදුව තිබුණා. පොලිසිය පැවසුවේ යතුරු පැදියකින් පැමිණි දෙදෙනෙක් T56 වර්ගයේ ගිනි අවියකින් වෙඩි තබා පළා ගොස් තිබූ බවයි. වෙඩි වැදීමෙන් 39 හැවිරිදි අරුණ විදානගමගේ නැමැත්තා එම ස්ථානයේදීම මිය ගොස් තිබුණා . අවුරුදු 6ක් වයසැති ඔහුගේ දියණිය ද මෙම වෙඩි වැදීමෙන් බරපතල තුවාල ලැබූ අතර, ඇය තංගල්ල මූලික රෝහලට ඇතුළත් කිරීමෙන් අනතුරුව මිය ගොස් තිබුණා . පිරිමි දරුවා ගාල්ල ජාතික රෝහලේ ප්‍රතිකාර ලබමින් සිටියදී ජීවිතක්ෂයට පත්වුණ බවයි වාර්තා වුණේ . මෙම අපරාධය සම්බන්ධයෙන් මේ වන විට සැකකරුවන් 08 දෙනෙකු අත්අඩංගුවට ගෙන තිබෙනවා.", "source": "https://www.itnnews.lk/"},
{"title": "මෙරටින් තවත් කොවිඩ් ආසාදිතයින් 112ක්", "url": "https://www.itnnews.lk/2021/04/09/330927/", "cover_image": "https://www.itnnews.lk/wp-content/uploads/2021/01/covid-2.png", "date_published": "2021-04-09T12:37:15Z", "content": "මෙරටින් තවත් කොවිඩ් ආසාදිතයන් 112 දෙනෙකු වාර්තා වෙයි වාර්තා වන බව යුධ හමුදාපති ජෙනරාල් ශවේන්ද්‍ර සිල්වා මහතා පවසනවා. ඒ අනුව මෙරට සමස්ත ආසාදිතයන් සංඛ්‍යාව 94,448 ක් දක්වා ඉහළ ගොස් තිබෙනවා.", "source": "https://www.itnnews.lk/"},
{"title": "ප්‍රදේශ කිහිපයකට සවස් කාලයේ වැසි හෝ ගිගුරුම් සහිත වැසි", "url": "https://www.itnnews.lk/2021/12/21/383982/", "cover_image": "https://www.itnnews.lk/wp-content/uploads/2021/11/weather.jpg", "date_published": "2021-12-21T10:29:18Z", "content": "නැගෙනහිර, උතුරු-මැද සහ ඌව පළාත්වලත් මාතලේ දිස්ත්‍රික්කයේත් වැසි ස්වල්පයක් ඇතිවිය හැකි අතර රත්නපුර, කළුතර, නුවරඑළිය, ගාල්ල සහ මාතර දිස්ත්‍රික්කවල සවස් කාලයේදී හෝ රාත්‍රී කාලයේදී ස්ථාන ස්වල්පයක වැසි හෝ ගිගුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව පවසයි. සෙසු ප්‍රදේශවල ප්‍රධාන වශයෙන් වැසි රහිත කාලගුණ තත්ත්වයක් පවතී. ගිගුරුම් සහිත වැසි සමඟ ඇතිවිය හැකි තාවකාලික තද සුළං වලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙස කාලගුණ විද්‍යා දෙපාර්තමේන්තුව ජනතාවගෙන් කාරුණිකව ඉල්ලා සිටිනවා.", "source": "https://www.itnnews.lk/"},
{"title": "8 පාස් නැති අධ්‍යාපන ඇමතිවරුන් නිසා අධ්‍යාපනය වැටුණා", "url": "https://www.itnnews.lk/2019/03/02/104740/", "cover_image": "https://www.itnnews.lk/wp-content/uploads/2019/03/gunasekara.png", "date_published": "2019-03-02T07:16:22Z", "content": "පළාත් සභා ක්‍රමය තුළින් රටේ අධ්‍යාපනය බිද වැටීමක් සිදුව තිබෙන බව නියෝජ්‍ය අමාත්‍ය එඩ්වඩ් ගුණසේකර මහතා පවසනවා. නයිවල මාරපොල මහා විද්‍යාලයේ ඉදිකළ නව ගොඩනැගිල්ලක් සිසු අයිතියට පත් කිරීමේ අවස්ථාවට එක්වෙමින් නියෝජ්‍ය අමාත්‍යවරයා මේ බව කියා සිටියා. [ot-video type=”youtube” url=”https://youtu.be/MgPA7dnGktI”]", "source": "https://www.itnnews.lk/"},
{"title": "ලංකාපුර පරිපාලන නිලධාරිනියගේ ඝාතනයට සැක පිට ස්වාමිපුරුෂයා අත්අඩංගුවට", "url": "https://www.itnnews.lk/2022/07/05/421416/", "cover_image": "https://www.itnnews.lk/wp-content/uploads/2022/07/lankapura-1.png", "date_published": "2022-07-05T12:58:54Z", "content": "පොලොන්නරුව ලංකාපුර ප්‍රාදේශීය ලේකම්  කාර්යාලයේ පරිපාලන නිලධාරිනියගේ ඝාතනය සම්බන්ධයෙන් ඇයගේ සැමියා සැකපිට පොලිස් අත්අඩංගුවට ගෙන තිබෙනවා. ලංකාපුර ප්‍රාදේශීය ලේකම් කාර්යාලයේ පරිපාලන නිලධාරී එම්.එල් යමුනා පද්මිණී මහත්මිය තල්පොත නිවසේදී පෙරේදා අලුයම 2.30 ට පමණ තියූණු ආයුධයකින් පහරදී ඝාතනය කර තිබුණා. 42 හැවිරිදි ඇය දෙදරු මවක්. සිද්ධිය සම්බන්ධයෙන් පරික්ෂණ පැවැත්වූ පොලීසිය එම ඝාතනය සම්බන්ධයෙන් සැකපිට පරිපාලන නිලධාරිනියගේ සැමියා අත්අඩංගුවට ගණු ලැබුවා. ඝාතනය සිදු වූ දිනයේ ඔහු කියා සිටියේ කිසියම් පුද්ගලයෙකු කාමරයේ සිට දිව අයුරු දුටුවද අදුර හේතුවෙන් ඔහු හදුනාගැනීමට නොහැකි වූ බවයි. ඝාතනයට යොදාගත් බවට සැකකෙරෙන පොරොව ද සොයාගත් බවයි පොලිසිය පවසන්නේ. [ot-video type=”youtube” url=”https://youtu.be/YYAK873V75M”]", "source": "https://www.itnnews.lk/"},
{"title": "පෙබරවාරි මාසයේ වාර්තාගත සංචාරක පැමිණීමක්", "url": "https://www.itnnews.lk/2025/03/03/669085/", "cover_image": "https://www.itnnews.lk/wp-content/uploads/2025/03/6-860x615.jpg", "date_published": "2025-03-03T09:55:46Z", "content": "2025 වසරේ පෙබරවාරි මාසයේදී 232,000 ඉක්මවූ සංචාරකයන් පිරිසක් ශ්‍රී ලංකාවට පැමිණ තිබෙනවා . ශ්‍රී ලංකා සංචාරක සංවර්ධන අධිකාරිය සඳහන් කළේ 2025 පෙබරවාරි 01වනදා සිට 27වනදා දක්වා කාලය තුළ සංචාරකයන් 232,341ක් දිවයිනට පැමිණ ඇති බවයි. ඉන් වැඩිම සංචාරකයන් සංඛ්‍යාවක් ඉන්දියාවෙන් පැමිණ තිබෙන අතර එම සංඛ්‍යාව 34,006ක් . එමෙන්ම රුසියාවෙන් සංචාරකයන් 29,241ක් සහ එක්සත් රාජධානියෙන් සංචාරකයන් 24,830ක් පැමිණ තිබෙනවා . ශ්‍රී ලංකා සංචාරක සංවර්ධන අධිකාරිය සඳහන් කළේ මෙම වසරේ මුල් මාස 2 තුළ ශ්‍රී ලංකාව සංචාරකයන් 485,102ක් පැමිණ ඇති බවයි.", "source": "https://www.itnnews.lk/"},
{"title": "කහටගස්දිගිලියේ ගම්මාන 28 කට දිනපතා වනඅලි තර්ජන", "url": "https://www.itnnews.lk/2021/09/17/363134/", "cover_image": "https://www.itnnews.lk/wp-content/uploads/2021/09/ali.jpg", "date_published": "2021-09-17T07:02:55Z", "content": "අනුරාධපුර, කහටගස්දිගිලිය ප්‍රදේශයේ ගම්මාන 28 කට වනඅලි තර්ජන එල්ල වී තිබෙනවා. වගාබිම් රැසක් ද විනාශ කර දමා ඇති බවයි ජනතාව පවසන්නේ. කහටගස්දිගිලිය ප්‍රාදේශීය ලේකම් කොට්ඨාසයේ යාන් ඔයට එගොඩ ප්‍රදේශයේ ගම්මානවලටයි වනඅලි තර්ජන එල්ල වී ඇත්තේ. දිනපතාම පාහේ පැමිණෙන වන අලි ගම්වැදී නිවාසවලට මෙන්ම වගාවන්ට ද හානි සිදු කරන බව ප්‍රදේශවාසීන් පවසනවා. ජීවිත හානි කිහිපයක් ද සිදුව ඇති බැවින් මෙම ගැටලුවට කඩිනම් විසදුම් ලබාදෙන ලෙසයි ප්‍රදේශවාසීන් බලධාරීන්ගෙන් ඉල්ලා සිටින්නේ.", "source": "https://www.itnnews.lk/"},
{"title": "කේරළ ගංජා තොගයක් සමඟ දෙදෙනෙකු අත්අඩංගුවට", "url": "https://www.itnnews.lk/2025/03/03/669067/", "cover_image": "https://www.itnnews.lk/wp-content/uploads/2025/03/2-2-860x615.jpg", "date_published": "2025-03-03T08:56:54Z", "content": "රුපියල් මිලියන 78 කට අධික වටිනාකමින් යුත් කේරළ ගංජා තොගයක් සමඟ පුද්ගලයින් ‍දෙදෙනෙකු යාපනය ප්‍රදේශයේ දී නාවික හමුදාව විසින් අත්අඩංගුවට ගෙන තිබෙනවා . යාපනය අනලතිව් දූපතට ඔබ්බෙන් වූ උතුරු මුහුදේ අද (03) අළුයම සිදුකළ විශේෂ සෝදිසි මෙහෙයුමකදීයි මෙම කේරළ ගංජා තොගය සොයාගෙන ඇත්තේ. එහිදී කිලෝග්‍රෑම් 197කට අධික කේරල ගංජා තොගයක් සමඟ ඩිංගි යාත්‍රාවක් නාවික හමුදා භාරයට ගෙන තිබෙනවා . නාවික හමුදා භාරයට ගත් සැකකරුවන්, කේරළ ගංජා තොගය ඉදිරි නීතිමය කටයුතු සඳහා යාපනය කරෙයිනගර් පොලිස් ස්ථානය වෙත භාරදීමට නියමිත බවයි නාවික හමුදාව පැවසුවේ", "source": "https://www.itnnews.lk/"},
{"title": "සුනිල් ජයවර්ධනගේ ඝාතනයට සම්බන්ධ 8 දෙනා බන්ධනාගාරගත කෙරේ", "url": "https://www.itnnews.lk/2020/07/06/262420/", "cover_image": "https://www.itnnews.lk/wp-content/uploads/2020/06/sunil.jpg", "date_published": "2020-07-06T12:51:56Z", "content": "ශ්‍රී ලංකා ස්වයං රැකියා නියුක්තිකයන්ගේ සහ ශ්‍රී ලංකා ත්‍රීරෝද රථ සංගමයේ සභාපති සුනිල් ජයවර්ධන මහතාට පහර දී මරා දැමූ බව කියන සිද්ධියේ ඝාතනයට සම්බන්ධ 8 දෙනා ලබන 17 වනදා තෙක් තවදුරටත් රක්ෂිත බන්ධනාගාරගත කෙරුණා. ඒ නුගේගොඩ වැඩබලන මහේස්ත්‍රාත්වරයා හමුවට අද ඉදිරිපත් කෙරුණු අවස්ථාවේදී. මෙලෙස රක්ෂිත බන්ධනාගාරගත කෙරුණේ ප්‍රශ්නගත චෙන්මිල් ඉන්වෙස්මන්ට් ෆිනෑන්ස් ආයතනයේ සේවකයන් වන හිඹුටානේ පදිංචි ප්‍රදීප් කුමාර, ගොඩිගමුව පදිංචි චමිල මුණසිංහ, සුබෝධ කාලිංග මධුසංක, රාජගිරියේ පදිංචි කමල් සජාන් ගයාෂන,නිහාල් ලක්මාල්, සුරේෂ් කුමාර,කැලුම් ප්‍රභාත්,අමිල උදයංග යන පුද්ගලයිනුයි. සැකකරුවන් අධිකරණය හමුවේ අද පෙනී නොසිටි අතර ස්කයිප් තාක්ෂණය ඔස්සේ ඔවුන් නිරීක්ෂණය කෙරුණා. අද පැවති හඳුනා ගැනීමේ පෙරෙට්ටුවේදී සැකකරුවන් හත්දෙනෙකු හඳුනා ගැනුණු අතර සාක්ෂිකරුවන් තුන්දෙනෙකු සාක්ෂි ලබාදීම සිදු කළා.", "source": "https://www.itnnews.lk/"},
{"title": "කැලණිය පෙතියාගොඩ ප්‍රදේශයේ නිවාස පෙළක ගින්නක්", "url": "https://www.itnnews.lk/2020/07/27/268539/", "cover_image": "https://www.itnnews.lk/wp-content/uploads/2020/04/ginna.jpg", "date_published": "2020-07-27T12:41:09Z", "content": "කැලණිය පෙතියාගොඩ ප්‍රදේශයේ නිවාස පෙළක ගින්නක් හටගෙන තිබෙනවා. ගින්න නිවීමේ කටයුතු මේ වන විටත් සිදු කෙරෙන බවයි වාර්තා වන්නේ. ගින්නට හේතුව මෙතෙක් හෙළි වී නැහැ.", "source": "https://www.itnnews.lk/"},
{"title": "ගායන ශිල්පී පෝල් ප්‍රනාන්දු මහතා අභාවප්‍රාප්ත වෙයි", "url": "https://www.itnnews.lk/2020/11/16/298775/", "cover_image": "https://www.itnnews.lk/wp-content/uploads/2020/11/pol-1.png", "date_published": "2020-11-16T12:28:09Z", "content": "ජනප්‍රිය ගායන ශිල්පී පෝල් ප්‍රනාන්දු මහතා අභාවප්‍රාප්ත වුණා. බයිලා ගායනයෙන් සුවිශේෂී දස්කම් පෑ ඔහු මිය යන විට හැටඅට වන වියේ පසු වුණා. සුපුන් සදක් අහසෙ පාවුණා, ගොළු හදවත විවර කරන්න, එගොඩ ගොඩේ මල් නෙළනා, සද පාන වගේ ඔබෙ රුව දිලිසිලා වැනි ජනප්‍රිය ගීත රාශියක් ගායනා කරමින් ශ්‍රාවක හදවත් දිනා ගැනීමට පෝල් ප්‍රනාන්දු සමත් වුණා. 1969 වසරේදී ටැලන්ට් සික්සි නයින්ට් ගායන තරගයේ ජයග්‍රහණය ලබමින් ගායන ක්ෂේත්‍රයට පිවිසි පෝල් ප්‍රනාන්දු දශක ගණනාවක් එක ලෙස සිය ජනප්‍රියත්වය පවත්වා ගැනීමට සමත් වුණා. 1951 වසරේ නොවැම්බර් 24 වනදා මොරටුවේදී උපත ලැබූ ඔහු මොරටුව වේල්ස් කුමර විද්‍යාලයේ ආදි සිසුවෙක්.", "source": "https://www.itnnews.lk/"},
{"title": "යල කන්නයේ වගාව දැන්ම අරඹන්නැයි ගොවීන්ට දැනුම්දීමක්", "url": "https://www.itnnews.lk/2019/04/18/122028/", "cover_image": "https://www.itnnews.lk/wp-content/uploads/2018/09/Kumburu.png", "date_published": "2019-04-18T06:49:09Z", "content": "යල කන්නයේ වගා කටයුතු කඩිනමින් ආරම්භ කරන ලෙස කෘෂිිකර්ම දෙපාර්තමේන්තුව ගොවීන්ට දැනුම් දෙනවා. වර්ෂා කාලය ආරම්භ වී ඇති බැවින් වගා කටයුතු ආරම්භ කිරීම සුදුසු බවයි කෘෂිකර්ම දෙපාර්තමේන්තුවේ අධ්‍යක්ෂ ජනරාල් ඩබ්ලිව් එම් වීරකෝන් මහතා පෙන්වා දෙන්නේ. මුලික බිම් සැකසීම් කටයුතු අවසන් කර නියමිත කාලයට වගා කටයුතු ආරම්භ කිරීමෙන් ගැටලු රැසක් මඟහරවා ගත හැකි බව අධ්‍යක්ෂ ජනරාල්වරයා සඳහන් කළා.", "source": "https://www.itnnews.lk/"},
{"title": "තාත්තා දුව සමග කෝච්චියට පැනලා", "url": "https://www.itnnews.lk/2023/09/07/514314/", "cover_image": "https://www.itnnews.lk/wp-content/uploads/2023/09/2-6.jpg", "date_published": "2023-09-07T11:02:04Z", "content": "කන්තලේ පොලිස් වසමේ රජඇල ප්‍රදේශයේදී පුද්ගලයෙකු තම දියණිය සමග දුම්රියට පැන සියදිවි හානි කරගෙන තිබෙනවා. ඊයේ (06) රාත්‍රී කාලයේ ත්‍රිකුණාමලය සිට කොළඹ කොටුව බලා ධාවනය වූ දුම්රියටයි ඔවුන් පන ඇත්තේ. මියගොස් ඇත්තේ අවුරුදු 38 ක් වන කන්තලේ පේරාරු ප්‍රදේශයේ පදිංචිකරුවෙක් සහ අවුරුදු 06ක දියණියක් මියගොස් ඇති පුද්ගලයාගේ බිරිඳ විදේශ රැකියාවකට ගොස් ඇති අතර එහිදී ඇය අනියම් සම්බන්ධතාවයක් පවත්වන බවට දැන ගැනීමෙන් ඇතිවු සිත් තැවුල හේතුවෙන් දියණිය සමග සියදිවි හානි කරගෙන ඇති බව පොලීසිය සඳහන් කළා", "source": "https://www.itnnews.lk/"},
{"title": "නඹඩගස්වැව අනතුරකින් පුද්ගලයකු ජීවිතක්ෂයට", "url": "https://www.itnnews.lk/2019/05/02/125979/", "cover_image": "https://www.itnnews.lk/wp-content/uploads/2019/05/59888212_2126217044140283_7963427411884769280_n.png", "date_published": "2019-05-02T12:40:14Z", "content": "සූරියවැව හම්බන්තොට අඩි සීය මාර්ගයේ නඹඩගස්වැව ප්‍රදේශයේදී සිදු වූ අනතුරකින් පුද්ගලයකු ජීවිතක්ෂයට පත් වුණා. අනතුරත් සමඟ ප්ර්දේශවාසීන් කලහකාරී ලෙස හැසිරුනු අතර ඔවුන් පාලනය කිරීමට පොලීසිය දැඩි උත්සාහයක් ගත් බවයි වාර්තා වුණේ. පාපැදියක් ටිපර් රථයක ගැටීමෙනුයි අනතුර සිදු වුණේ . එහිදී පාපැදියේ ගමන් කළ 70 හැවිරිදි පස් දරු පියෙක් ජීවිතක්ෂයට පත්ව තිබෙනවා. අනතුරත් සමග ප්ර දේශවාසීන් කලහකාරී ලෙස හැසිරුනේ ටිපර් රථයේ රියදුරුට දැඩි විරෝධය පලකරමින්. පාපැදි‍ය තල්ලුකරමින් මාර්ගයේ පසෙකින් ගමන්කරමින් සිටි අවස්ථාවේ ටිපර් රථයේ රියදුරු අනතුරු දායක යූ වංගුවකදී ඉතාමත් නොසැලිකිලි ලෙස රථය ධාවනය කිරීම හේතුවෙන් මෙම අනතුර සිදු වූ බවට ප්‍රදේශවාසීන් චෝදනා කළා. මෙම ටිපර් රථය දක්ෂින අධිවේගී මාර්ගයේ ඉදිකිරීම් වෙනුවෙන් යොදවා තිබූ බවද සදහන්. ටිපර් රථයේ රියදුරුගේ අතක් අබාධිත තත්ත්වයේ පැවතීම මෙන්ම ඔහු ජංගම දුරකතනය භාවිත කරමින් ටිපර් රථය පැදවූ බවද ප්‍රදේශවාසීන් පවසනවා. ටිපර් රථයේ රියදුරු පොලීසිය අත්අඩංගුවට ගත්තා.", "source": "https://www.itnnews.lk/"},
{"title": "අනීතිකව පවත්වාගෙන යන මල් ශාලාවක් තහනම් කිරීමට COPA උපදෙස්", "url": "https://www.itnnews.lk/2025/02/28/668421/", "cover_image": "https://www.itnnews.lk/wp-content/uploads/2025/02/copa-860x615.jpg", "date_published": "2025-02-28T10:44:50Z", "content": "1994 සිට කොළඹ මහ නගර සභාවේ භුක්තිය හිමි, බොරැල්ල සුසාන භූමියේ නිල නිවාසය හා ඉඩම අවභාවිත කරමින් කොළඹ මහ නගර සභාවේම සේවකයෙක් මල් ශාලාවක් ආරම්භ කර පවත්වාගෙන යන බව රජයේ ගිණුම් \nපිළිබඳ කාරක සභාවේදී (COPA) අනාවරණය වුණා. මෙම කරුණු අනාවරණය වූයේ පාර්ලිමේන්තු මන්ත්‍රී අරවින්ද සෙනරත් මහතාගේ සභාපතිත්වයෙන් රජයේ ගිණුම් පිළිබඳ කාරක සභාව (COPA) පසුගිය 25 සහ 27 යන දිනයන්හිදී පාර්ලිමේන්තුවේදී රැස්වූ අවස්ථාවේදීයි. මෙම දිනයන්හිදී 2022, හා 2023 වර්ෂයන්හි විගණකාධිපති වාර්තා සහ වර්තමාන කාර්යසාධනය පිළිබඳ පරික්ෂා කිරීම සඳහා කොළඹ මහ නගර සභාවේ නිලධාරීහු කාරක සභාවට කැඳවා තිබුණා. මෙහිදී පළමු දින කරුණු දක්වමින් විගණකාධිපතිවරයා බොරැල්ල සුසාන භූමියේ අනවසර ගොඩනැගිල්ලේ නිත්‍යානුකූල නොවන ආකාරයෙන් ව්‍යාපාරයක් පවත්වාගෙන යාම සම්බන්ධයෙන් කොළඹ මහ නගර සභාව කිසිදු ක්‍රියාමාර්ගයක් ගෙන නොමැති බව පැවසුවා. 2023.07.06 වැනි දිනට පෙර ඒ සම්බන්ධයෙන් කටයුතු කරන ආකාරය හා එම ගොඩනැගිල්ල නැවත කොළඹ මහ නගර සභාව වෙත ලබා ගැනීම පිළිබඳ නියෝග ඇතුළත් වාර්තාවක් කාරක සභාව වෙත ඉදිරිපත් කරන ලෙසට කාරක සභාව විසින් මීට පෙර ලබාදුන් නිර්දේශයට අනුව කොළඹ මහ නගර සභාව විසින් වාර්තාවක් ඉදිරිපත් කර තිබුනත් ගොඩනැගිල්ල නැවත මහ නගර සභාව වෙත ලබාගැනීමේ කිසිදු ප්‍රගතියක් පෙන්වා නොතිබුණා. ඒ අනුව එහිදී අදහස් දක්වමින් නිලධාරීහු මහ නගර සභාවේ සේවයේ නියුතු සේවකයෙකු බොරැල්ල සුසාන භූමියේ නිල නිවාසය හා ඉඩම අවභාවිත කරමින්, සිදුකරමින් යන ව්‍යාපාරය පිළිබද කරුණු, කාරක සභාවට ඉදිරිපත් කළා. එම සේවකයා මීට පෙර වැඩ තහනමකට ලක්ව සිට නැවතත් සේවයේ පිහිටවූ පුද්ගලයෙක් බව එම නිලධාරීහු වැඩි දුරටත් අදහස් දක්වමින් පැවසුවා. මෙහිදී සභාපතිවරයා විසින් එම මල් ශාලාව කොළඹ නගරයේ මල් ශාලාවක් ලෙස ලියාපදිංචි කර තිබේද යන්න නිලධාරීන්ගෙන් විමසා සිටියා. එහිදී නිලධාරීන් විසින් ප්‍රකාශ කළේ මල් ශාලාවක් සඳහා අවශ්‍යවන බලපත්‍ර නොගෙන අනීතිකව පවත්වාගෙන යන මෙම මල් ශාලාව, සමාගම් රෙජිස්ට්‍රාර් යටතේ සමාගමක් ලෙස ලියාපදිංචි කර ඇති බවයි. එහිදී අදහස් දැක්වූ සභාපතිවරයා පාරිසරික වාර්තාවක් හෝ නොමැතිව මල් ශාලාවක් පවත්වාගෙන යන්නේ කෙසේ ද යන්න විමසුවා. එහිදී කරුණු දැක්වූ නිලධාරීහු එසේ සිදුකිරීමට හැකියාවක් නොමැති බව කාරක සභාවට දැන්වූවා. ඒ අනුව අනීතිකව පවත්වාගෙන මෙම මල් ශාලාව වහාම තහනම් කිරීමට කටයුතු කරන ලෙස කාරක සභාව විසින් නියෝග කළා. මෙහිදී කාරක සභාව හමුවේ පෙනී සිටි එවකට කොළඹ මහ නගර සභාවේ නාගරික කොමසාරිස්වරිය එම මල් ශාලාව අනීතිකව පවත්වාගෙන යාම සම්බන්ධයෙන් ඇය සතු තොරතුරු කාරක සභාවට ඉදිරිපත් කළා. එහිදී මෙම මල් ශාලාව 1994 සිට පවත්වාගෙන යන බව අනාවරණය වුණා. කුඨ ලේඛන පෙන්වා අදාළ මල් ශාලාවේ හා එම භූමියේ අයිතිය ලබා ගැනීමට එම සේවකයා උත්සාහ කළද එය සාර්ථක නොවූ බවත් මේ පිළිබඳව දිගින් දිගටම තමන් කටයුතු කිරීම නිසා ජිවිත තර්ජන වලට පවා නතුවීමට සිදුවූ බවත් ඇය කාරක සභාව හමුවේ කරුණු දක්වමින් පැවසුවා. මෙම නීති විරෝධී ක්‍රියාවලිය ප්‍රසිද්ධියේ සිදුවන ක්‍රියාවලියක් බව පෙන්වා දුන් හිටපු නාගරික කොමසාරිස්වරිය 1994 සිට 2020 දක්වා කාලය තුළ මෙම ගොඩනැගිල්ල සහ භූමිය අවභාවිතා කිරීම වෙනුවෙන් මිලියන 41ක් අලාභයක් \nකොළඹ මහ නගර සභාවට සිදුව ඇති බව පෙන්වා දුන්නා. එමෙන්ම රාජ්‍ය සේවකයෙකුට ව්‍යාපාර කිරීම නීති විරෝධී බැවින් වංචා සහගතව අදාළ ව්‍යාපාරයේ නම විටින් විට වෙනස් කරමින් ද ව්‍යාපාර කටයුතු කරන බවද ඇය වැඩි දුරටත් කරුණු දක්වමින් පැවසුවා. තවද මෙම මල් ශාලාව පවත්වාගෙන යන කොළඹ මහ නගර සභාවේ සේවකයාට කොවිඩ් වසංගත සමයේ දේහයක් භූමදානය කිරීම සඳහා ලක්ෂ 6ක් අල්ලස් වශයෙන් ඉල්ලා සිටීම සම්බන්ධව සහ බොරැල්ල පොදු සුසාන භූමියේ නිකුත් කරන රිසිට්පත්, වංචා සහගතව නිකුත් කිරීම සම්බන්ධව චෝදනාවට ලක්ව සිටි පුද්ගලයෙක් බවද කාරක සභාවේදී අනාවරණය වුණා. දීර්ඝ කාලයක් තිස්සේ සිදුකරන මෙම වංචනික ක්‍රියාවලිය තනි පුද්ගලයෙක්ට සිදුකිරීමට නොහැකි බවත් එම ක්‍රියාවලිය පිටුපස තවත් නිලධාරීන් රැසක් සිටින බවත් කාරක සභාවේ සාමාජික මන්ත්‍රීවරයන් පැවැසුවා. එම නිසා පොදු දේපළ පනත යටතේ මෙම පුද්ගලයාට එරෙහිව කටයුතු කළයුතු බව කාරක සභාව යෝජනා කර තිබෙනවා. ඒ අනුව මෙම පුද්ගලයා විසින් රාජ්‍ය දේපල අනිසි ලෙස භාවිත කරමින් සිදුකරන මෙම ව්‍යාපාරය පිළිබඳව විමර්ශනයක් සිදුකර වාර්තාවක් සති දෙකක් තුළ කාරක සභාවට යොමු කරන ලෙස සභාපතිවරයා විසින් බස්නාහිර පළාත් ප්‍රධන ලේකම්වරියට උපදෙස් ලබා දුන්නා. මෙහිදී අනීතිකව පවත්වාගෙන යන මෙම මල් ශාලාව පිළිබඳව සිදු කළ හෙළිදරවු පිළිබඳව කාරක සභාවේ ප්‍රශංසාව හිටපු නාගරික කොමසාරිස්වරිය වෙත පිරිනමා තිබෙනවා. ඒ ප්‍රශංසාව ඇගේ පෞද්ගලික ලිපි ගොනුව සඳහා යොමු කිරීමට අවශ්‍ය කටයුතු කිරීමට කාරක සභා සභාපතිවරයා විසින් නිලධාරීන්ට උපදෙස් ලබා දුන්නා. මෙම රැස්වීම් සඳහා කාරක සභා සාමාජික  නියෝජ්‍ය අමාත්‍යවරුන් වන නලින් හේවගේ, ඇන්ටන් ජයකොඩි, සුගත් තිලකරත්න, කාරක සභා සාමාජික මන්ත්‍රීවරයන් වන රුවන්තිලක ජයකොඩි, චන්දන සූරියආරච්චි, නීතිඥ \nසාගරිකා අතාවුද, ඔෂානි උමංගා, සුසන්ත කුමාර නවරත්න, (වෛද්‍ය) ජනක සේනාරත්න, දිනිඳු සමන්, ලාල් ප්‍රේමනාත් යන මහත්ම මහත්මීන් ඇතුළු රාජ්‍ය නිලධාරීහු පිරිසක් සහභාගී වී සිටියා.", "source": "https://www.itnnews.lk/"},
{"title": "ලාෆ්ස් ගෑස් මිල ගැන දැනුම්දීමක්", "url": "https://www.itnnews.lk/2025/02/28/668467/", "cover_image": "https://www.itnnews.lk/wp-content/uploads/2025/02/8-18-860x615.jpg", "date_published": "2025-02-28T11:57:10Z", "content": "මාර්තු මාසය සඳහා ලාෆ්ස් ගෑස් මිලේ සංශෝධනයක් සිදුනොකරන බව එම සමාගම දැනුම් දී තිබෙනවා . එම සමාගමේ අධ්‍යක්ෂ ආචාර්ය නිරෝෂන් ජේ. පීරිස් මහතායි මේ බව සඳහන් කළේ. ඒ අනුව මේ වනවිට කිලෝග්‍රෑම් 12.5ක ලාෆ්ස් ගෘහස්ථ ගෑස් සිලින්ඩරයක් රුපියල් 3,680කට අලෙවි කෙරෙනවා .", "source": "https://www.itnnews.lk/"},
{"title": "ප්‍රමිතියෙන් තොර කුකුළු මස් තොගයක් විනාශ කෙරේ", "url": "https://www.itnnews.lk/2023/06/13/491534/", "cover_image": "https://www.itnnews.lk/wp-content/uploads/2023/06/mas-1.png", "date_published": "2023-06-13T06:40:34Z", "content": "නියමිත උෂ්ණත්වයකින් තොරව ප්‍රවාහනය කරමින් තිබු රුපියල් ලක්ෂ 6කට ආසන්න වටිනාකමින් යුත් කුකුළු මස් තොගයක් විනාශ කර දැමීමට ආනමඩුව මහේස්ත්‍රාත් අධිකරණය නියෝග කළා. කුකුළු මස් නිෂ්පාදන සමගාමක අලෙවි නියෝජිතවරයෙකු අදාළ කුකුළු මස් තොගය ද අධිකරණයට ඉදිරිපත් කර තිබු අතර ඔහුට රුපියල් තුන්දහසක දඩ මුදලක් ද නියම කරමිනුයි මස් තොගය විනාශ කිරීමට ආනමඩුව මහේස්ත්‍රාත් නිරෝෂා එම් පටබැදිගේ මහත්මිය නියෝග කලේ.", "source": "https://www.itnnews.lk/"},
{"title": "සුඩානයේ සාගතය ඉහළ යන බවට ජගත් සංවිධානය අනතුරු අඟවයි", "url": "https://www.itnnews.lk/2025/02/28/668435/", "cover_image": "https://www.itnnews.lk/wp-content/uploads/2025/02/su-860x615.jpg", "date_published": "2025-02-28T10:49:10Z", "content": "සුඩානයේ මුහුණදී ඇති සාගත තත්ත්වය දිනෙන් දින ඉහළ යමින් පවතින බවට ජගත් සංවිධානය අනතුරු අඟවනවා. සුඩානයේ හටගෙන ඇති යුද ගැටුම් අවසන් කිරීමට කටයුතු නොකළහොත් දැඩි අර්බුදකාරී තත්ත්වයක් සුඩානය තුළ හටගත හැකි බව ජගත් සංවිධාන මානව හිමිකම් ප්‍රධානියා පෙන්වා දෙනවා. ලක්ෂ හයකට අධික පිරිසක් සාගත තත්ත්වයක් අභියස පසුවන බවයි ඔහු පවසන්නේ. සුඩානයේ ප්‍රදේශ පහක තත්ත්වය මේ වන විටත් බරපතල අතට හැරී ඇති අතර එම ප්‍රදේශයන්හි ආහාර බෙදාදීම හෝ සෞඛය පහසුකම් සැපයීමට කැරළිකරුවන් ඉඩ ලබානොදීම ඊට හේතුවී තිබෙනවා. ඉදිරි මාස 3ක කාලය තුළදී සුඩානය දරුණු ආගාධයකට ඇදවැටීමට ඉඩ ඇති බවටයි මානව හිමිකම් ප්‍රධානී වෝල්කර් ටර්ක් අනතුරු අගවන්නේ.", "source": "https://www.itnnews.lk/"},
{"title": "සපුගස්කන්ද තෙල් පිරිපහදුව හෙට සිට යළි වැසේ", "url": "https://www.itnnews.lk/2022/01/02/386219/", "cover_image": "https://www.itnnews.lk/wp-content/uploads/2021/12/sapugaskanda.jpg", "date_published": "2022-01-03T03:56:49Z", "content": "සපුගස්කන්ද තෙල් පිරිපහදුව හෙට සිට යළි වසා තැබීමට බලශක්ති අමාත්‍යාංශය තීරණය කර තිබෙනවා. කෙසේ වෙතත් අවශ්‍ය තරම් ඉන්ධන තොග පවතින බැවින් ඉන්ධන හිඟයක් ඇති නොවන බවයි අමාත්‍යාංශය සඳහන් කරන්නේ. රටේ පවතින විදෙස් සංචිත අර්බුදය හේතුවෙන් බොරතෙල් මිලදී ගැනීමේ දී සිදුව ඇති දුෂ්කරතා හේතුවෙන් පිරිපහදුව හෙට සිට වසාදැමීමට කටයුතු කෙරෙනවා. එහෙත් බොරතෙල් තොග සපයා ගැනීමෙන් පසු ලබන 30 වනදා වනවිට එම කටයුතු යළි ආරම්භ කිරීමට නියමිතයි. දිගුකාලීන බොරතෙල් සැපයීමේ කොන්ත්‍රාත්තුව ලබාදී ඇති සිංගප්පූරු සමාගමෙන් බොරතෙල් සැපයීම ලබන 26 වනදා ආරම්භ වනවා. හදිසි බොරතෙල් මිලදී ගැනීම විදේශ විනිමය හිඟය හේතුවෙන් ව්‍යර්ථ වූ බව බලශක්ති අමාත්‍යාංශය පවසනවා. රටේ පෙට්‍රල් අවශ්‍යතාවයෙන් 14 %ක් සහ ඩීසල් අවශ්‍යතාවයෙන් 29 %ක් පමණක් සපුගස්කන්ද තෙල් පිරිපහදුවෙන් සපයනු ලබනවා. ඒ හේතුවෙන් සපුගස්කන්ද තෙල් පිරිපහදුව තාවකාලිකව වසා තැබීමෙන් රට තුළ තෙල් හිඟයක් ඇති නොවන බව බලශක්ති අමාත්‍යාංශය අවධාරණය කරනවා.", "source": "https://www.itnnews.lk/"},
{"title": "හිජාස් හිස්බුල්ලා අධිකරණයට ඉදිරිපත් කරන්නැයි නීතිපතිගෙන් පොලිස්පතිට උපදෙස්", "url": "https://www.itnnews.lk/2021/02/17/320382/", "cover_image": "https://www.itnnews.lk/wp-content/uploads/2021/02/bulla.png", "date_published": "2021-02-17T13:46:19Z", "content": "හිජාස් හිස්බුල්ලා නියමිත මහේස්ත්‍රාත් අධිකරණයකට ඉදිරිපත් කරන ලෙස නීතිපතිවරයා පොලිස්පතිවරයාට උපදෙස් දී තිබෙනවා. ත්‍රස්තවාදය වැළැක්වීමේ පනත හා සිවිල් හා දේශපාලන අයිතිවාසිකම් පිලිබද ජාත්‍යන්තර සම්මුතිය යටතේයි ඔහු අධිකරණයට ඉදිරිපත් කරන ලෙස උපදෙස් දී ඇත්තේ. [ot-video type=”youtube” url=”https://youtu.be/47-aId4FJq8″]", "source": "https://www.itnnews.lk/"},
{"title": "මෙරට කොරෝනා අසාදිතව සුවය ලැබූ සංඛ්‍යාව 2868ක් දක්වා ඉහළට", "url": "https://www.itnnews.lk/2020/08/31/279012/", "cover_image": "https://www.itnnews.lk/wp-content/uploads/2020/08/covid-negative.jpg", "date_published": "2020-08-31T12:41:19Z", "content": "තවත් කොරෝනා ආසාදිතයන් 08 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2868දක්වා ඉහළ ගියා.", "source": "https://www.itnnews.lk/"},
{"title": "”ජගත් පුරවර සමුළුව”ට අගමැති සිංගප්පූරුවට", "url": "https://www.itnnews.lk/2018/07/06/11555/", "cover_image": "https://www.itnnews.lk/wp-content/uploads/2018/06/ranil-wikkramasinha.png", "date_published": "2018-07-06T14:48:20Z", "content": "අග්‍රාමාත්‍ය රනිල් වික්‍රමසිංහ මහතා සිංගප්පූරුව බලා අනිද්දා(08) පිටත්ව යාමට නියමිතයි. ඒ  එරට පැවැත්වෙන 6 වන ජගත් පුරවර සමුළුවට සහභාගි වීම සඳහායි.  ජගත් පුරවර සමුළුවට සමගාමීව පැවැත්වෙන සිංගප්පූරු ජාත්‍යන්තර ජල සති සැමරුම හා පිවිතුරු පරිසර සමුළුවට ද අග්‍රාමාත්‍ය රනිල් වික්‍රමසිංහ මහතා සහභාගි වීමට නියමිතයි. සිංගප්පූරු අග්‍රාමාත්‍ය ලී ශින් ලුං  නියෝජ්‍ය අග්‍රාමාත්‍ය තර්මන් ෂන්මුගරත්නම්, සිංගප්පූරු හිටපු අග්‍රාමාත්‍ය ගෝ චොක් ටොන් යන මහත්වරුන් ඇතුලු එරට ඉහළ පෙළේ නියෝජිතයින් කිහිප දෙනෙකු හමුවීමට ද නියමිත බවයි අග්‍රාමාත්‍ය කාර්යාලය සඳහන් කරන්නේ. ලබන 9 වනදා ජගත් පුරවර සමුළුවේ සමාරම්භක සැසියේදී නාගරික සංවර්ධනය හා පරිසරය සුරැකීම මැයෙන් ප්‍රධාන දේශනය පැවැත්වීමට නියමිතව ඇත්තේ ද අග්‍රාමාත්‍ය රනිල් වික්‍රමසිංහ මහතාටයි. නවෝත්පාදන හා සහයෝගීතාව තුළින් අනාගතයට සුදුසු තිරසර නගර ඇති කිරීම යන්න මෙවර සමුළුවේ තේමාවයි. මනා පරිපාලනය හා සැලසුම්කරණය, තාක්‍ෂණය හා සමාජයීය නව නිපැයුම් මෙන්ම අනෙකුත් නගර හා කොටස්කරුවන් සමග මනා සම්බන්ධතා ගොඩනගා ගැනීම තුළින් ජීවත් වීමට සුදුසු නගර නිර්මාණය කර ගැනීම පිළිබඳව ද මෙහිදී අවධානය යොමුවනු ඇති.  මහාචාර්ය මෛත්‍රී වික්‍රමසිංහ, අමාත්‍යවරුන් වන රවුෆ් හකීම්, සජිත් ප්‍රේමදාස, මලික් සමරවික්‍රම, නියෝජ්‍ය අමාත්‍ය අනෝමා ගමගේ යන මහත්ම මහත්මීන් ද මෙම සංචාරයට එක්වීමට නියමිතයි.", "source": "https://www.itnnews.lk/"},
{"title": "චැනල් ෆෝ චෝදනාව ගැන සොයන්න පාර්ලිමේන්තු විශේෂ කාරක සභාවක්", "url": "https://www.itnnews.lk/2023/10/17/523496/", "cover_image": "https://www.itnnews.lk/wp-content/uploads/2023/10/Pasku.png", "date_published": "2023-10-17T00:20:59Z", "content": "පාස්කු ඉරිදා ප්‍රහාරය සම්බන්ධයෙන් බ්‍රිතාන්‍යයේ චැනල් ෆෝ නාලිකාව විකාශය කරන ලද වැඩසටහන මඟින් එල්ල කරන චෝදනා විමර්ශන කිරීම සඳහා පාර්ලිමේන්තු විශේෂ කාරක සභාවක් පත්කරන ලෙස සඳහන් වූ යෝජනාවක් පාර්ලිමේන්තුවේ න්‍යාය පත්‍රයට ඇතුළත් කර ඇත. ආණ්ඩු පක්ෂයේ මන්ත්‍රීවරුන් පිරිසක් විසින් ඉදිරිපත් කරන ලද මෙම යෝජනාව පාර්ලිමේන්තුවේදී අද (17) සම්මත කිරීමට නියමිතය. චැනල් ෆෝ නාලිකාව විසින් සිදුකරන ලද චෝදනා හේතුවෙන් සියලු පාර්ශ්ව අපහසුවට පත්වන බැවින් මේ සම්බන්ධයෙන් විමර්ශන සිදුකිරීම සඳහා පාර්ලිමේන්තු තේරීම් කාරක සභාවක් පත් කිරීම වැදගත් බවද එම යෝජනාව මගින් සඳහන් කර ඇත. කාරක සභාවේ වාර්තාව මාස දෙකක් ඇතුළත පාර්ලිමේන්තුවට ඉදිරිපත් කළ යුතු බවටද එම යෝජනාවේ සඳහන් වේ. වජිර අබේවර්ධන , සංජීව එදිරිමාන්න, ඩී.වීරසිංහ , මේජර් ප්‍රදීප් උදුගොඩ , ගුණතිලක රාජපක්ෂ , සුමිත් උඩුකුඹුර, ජයන්ත කැටගොඩ , ජගත් සමරවික්‍රම, කරුණාදාස කොඩිතුවක්කු නීතිඥ මධුර විතානගේ , සමන්ප්‍රිය හෙරත්, ජගත් කුමාර සුමිත්‍රආරච්චි, ඩී.බී හේරත්, කෝකිලා හර්ශනි , උපුල් මහේන්ද්‍ර රාජපක්ෂ, උදයකාන්ත ගුණතිලක, එච්නන්දසේන, නාලක කෝට්ටෙගොඩ, කුමාරසිරි රත්නායක , සහ සී බී රත්නායක මෙම යෝජනාවට අත්සන් කළ මන්ත්‍රීවරු වෙති.", "source": "https://www.itnnews.lk/"},
{"title": "ජාතික ප්‍රවාහන වෛද්‍ය ආයතනයේ වෛද්‍ය පරීක්ෂණ ගාස්තු සංශෝධනය කෙරේ", "url": "https://www.itnnews.lk/2022/08/06/427249/", "cover_image": "https://www.itnnews.lk/wp-content/uploads/2022/08/ntm.jpg", "date_published": "2022-08-06T08:46:29Z", "content": "ජාතික ප්‍රවාහන වෛද්‍ය ආයතනයේ වෛද්‍ය පරික්ෂණ ගාස්තු සංශෝධනය කර තිබෙනවා. ඒ අනුව සැහැල්ලු වාහන සඳහා නව වෛද්‍ය පරික්ෂණ ගාස්තුව රුපියල් 1500ක් හා බර වාහන සඳහා නව පරික්ෂණ ගාස්තුව රුපියල් 1500ක් ලෙස සංශෝධනය කෙරුණා. මෙම මිල ගණන් සංශෝධනය අනිද්දා සිට ක්‍රියාත්මකයි.", "source": "https://www.itnnews.lk/"},
{"title": "මුහුදේ සිදු කරන මෙහෙයුම් ගැන කතා කරන්න ජනපති නාවික හමුදාව හමුවෙයි", "url": "https://www.itnnews.lk/2025/02/26/667942/", "cover_image": "https://www.itnnews.lk/wp-content/uploads/2025/02/18-11-860x615.jpg", "date_published": "2025-02-26T14:18:34Z", "content": "මෙරට වත්මන් ආරක්ෂක තත්ත්වය පිළිබඳ සාකච්ඡාවක් ජනාධිපති අනුර කුමාර දිසානායක මහතාගේ ප්‍රධානත්වයෙන් ජනාධිපති කාර්යාලයේදී අද (26) පවත්වා තිබෙනවා . නාවික හමුදාවේ උසස් නිලධාරීන් සමග පැවති මෙම සාකච්ඡාවේදී ශ්‍රී ලංකාවේ ආරක්ෂක තත්ත්වය සම්බන්ධයෙන් වූ ඉදිරි ක්‍රියාමාර්ග පිළිබඳවයි අවධානයට ලක් වී ඇත්තේ . ජාතික ආරක්ෂාව තහවුරු කිරීම සඳහා මුහුදේ සිදු කරන මෙහෙයුම් මෙන්ම මුහුදු මාර්ගයෙන් සිදුවන අවි ජාවාරම් හා මත්ද්‍රව්‍ය ජාවාරම් වැටලීම ඇතුලු ගැඹුරු මුහුදේ සිදු කරන නිරීක්ෂණ මෙහෙයුම් පිළිබඳ මෙහිදී දීර්ඝ ලෙස සාකච්ඡා කර තිබෙනවා . ආරක්ෂක නියෝජ්‍ය අමාත්‍ය අරුණ ජයසේකර, ආරක්ෂක අමාත්‍යාංශයේ ලේකම් එයාර් වයිස් මාර්ෂල් සම්පත් තුයියකොන්තා, නාවික හමුදාපති වයිස් අද්මිරාල් කාංචන බානගොඩ යන මහත්වරු සහ නාවික හමුදාවේ ඉහළ නිලධාරීහු පිරිසක් මෙම අවස්ථාවට එක්ව තිබෙනවා .", "source": "https://www.itnnews.lk/"},
{"title": "ප‍්‍රවාහන ක්ෂේත‍්‍රයේ ඉදිරි වෙනස්කම් ගැන ජනපති ප‍්‍රධානත්වයෙන් සාකච්ඡාවක්", "url": "https://www.itnnews.lk/2019/12/31/207448/", "cover_image": "https://www.itnnews.lk/wp-content/uploads/2019/12/GOTA.jpg", "date_published": "2019-12-31T06:59:44Z", "content": "ප‍්‍රවාහන සේවයේ ඉදිරි වෙනස්කම් පිළිබඳව ජනාධිපති ගෝඨාභය රාජපක්ෂ මැතිතුමා දැනුවත් කිරීමේ සාකච්ඡාවක් අද පැවැත්වෙනවා. ඉදිරි මාස තුන ඇතුලත ප‍්‍රවාහන ක්ෂේත‍්‍රයේ සැලකිය යුතු වෙනස්කම් රැසක් සිදුකිරීමයි අරමුණ. මේ වනවිටත් ඒ සඳහා වන වැඩපිළිවෙල ආරම්භ කර ඇති බවයි අමාත්‍ය මහින්ද අමරවීර මහතා සඳහන් කළේ. මේ අතර බස් රථ සඳහා සුභාවිත ගීත ලබාදීමේ වැඩපිළිවෙල අද පෙරවරුවේ ආරම්භ වනවා. ඒ මාකුඹුර බහුවිධ ප‍්‍රවාහන මධ්‍යස්ථානයේදී. විද්වත් මණ්ඩලයක අධීක්ෂණය යටතේ එම ගීත තෝරාගෙන ඇති බවයි මඟී ප‍්‍රවාහන කළමනාකරණ අමාත්‍යාංශය පවසන්නේ. පෞද්ගලික බස් රථවල අධික ශබ්දයෙන් යුතු ගීත හා වීඩියෝපට වාදනය හෙට සිට තහනම් කර තිබෙනවා. ඒ අනුවයි මෙම ගීත බස් රථ සඳහා ලබාදීමට අමාත්‍යාංශය තීරණය කළේ.", "source": "https://www.itnnews.lk/"},
{"title": "මහ පාරේ සිසුවෙකුට චන්ඩිකම් දැමූ තිදෙනෙක් අත්අඩංගුවට", "url": "https://www.itnnews.lk/2025/02/26/667934/", "cover_image": "https://www.itnnews.lk/wp-content/uploads/2025/02/14-16-860x615.jpg", "date_published": "2025-02-26T12:56:23Z", "content": "මාර්ගයක් අසල සිසුවෙකු දණගස්වා පහරදෙන වීඩියෝවක් පසුගියදා සමාජ මාධ්‍ය ඔස්සේ සංසරණය වී තිබුණා . ඒ සම්බන්ධයෙන් පොලිසිය විසින් විමර්ශන ක්‍රියාත්මක කළ බවයි පොලිසිය සඳහන් කරන්නේ . අදාළ සිද්ධිය සම්බන්ධයෙන් 16- 17 හැවිරිදි සැකකරුවන් තිදෙනෙක් කෑගල්ල පොලිස් ළමා හා කාන්තා කාර්යාංශය මගින් අද (26) අත්අඩංගුවට ගෙන \nතිබෙනවා. සැකකරුවන් කෑගල්ල ප්‍රදේශයේ පදිංචිකරුවන් . කෑගල්ල පිටිහුම ප්‍රදේශයේදී බස් රථය එනතුරු රැඳීසිටි දමුණුපොල ප්‍රදේශයේ සිසුවෙක්ටයි මෙම අමානුෂික ප්‍රහාරය එල්ලකර තිබෙන්නේ . කෑගල්ල පොලිසිය වැඩිදුර විමර්ශන සිදුකරනු ලබනවා .", "source": "https://www.itnnews.lk/"},
{"title": "අමිතාබ් බච්චන් සහ අභිෂේක් භච්චන්ටත් කොරෝනා", "url": "https://www.itnnews.lk/2020/07/12/264087/", "cover_image": "https://www.itnnews.lk/wp-content/uploads/2020/07/amithab.png", "date_published": "2020-07-12T04:05:18Z", "content": "බොලිවුඩයේ සුපිරි නළු අමිතාබ් බච්චන් සහ ඔහුගේ පුත් අභිෂේක් භච්චන් හට කොරෝනා වෛරසය ආසාදනය වී ඇති බවට හෙළිව තිබෙනවා. ට්විටර් පණිවුඩයක් නිකුත් කරමින් අමිතාබ් බච්චන් පවසා ඇත්තේ තමන්ට කොරෝනා වෛරසය ආසාදනය වී ඇති බවයි. අභිෂේක් බච්චන්ට කොරෝනා ආසාදනය වී තිබෙන නමුත් ඔහුගේ බිරිඳ අයිශ්චර්යා රායි සහ මව වන ජායා බච්චන්ට ආසාදනය වී නොමැති බවයි වාර්තා වන්නේ. 77 හැවිරිදි අමිතාබ් බච්චන් ඉන්දීය චිත්‍රපට 200 කට අධික සංඛ්‍යාවකට දායකත්වය ලබාදී තිබෙනවා. පසුගිය දින 10 තුළ ඔහු සමඟ සමීපව කටයුතු කළ අයට කොරෝනා පරීක්ෂණයක් කරගන්නා ලෙසයි ඔහු ඉල්ලා සිටියේ. ඔවුන්ගේ තත්ත්වය බරපතල නොවන බවයි ඉන්දීය මාධ්‍ය වාර්තා කර සිටියේ.", "source": "https://www.itnnews.lk/"},
{"title": "සීමා සහිත ලංකා නැව් සංස්ථාව සිය සේවා කටයුතු පුළුල් කෙරේ", "url": "https://www.itnnews.lk/2021/11/10/375144/", "cover_image": "https://www.itnnews.lk/wp-content/uploads/2021/11/ship.jpg", "date_published": "2021-11-10T06:55:17Z", "content": "සීමා සහිත ලංකා නැව් සංස්ථාව සිය සේවා කටයුතු පුළුල් කර තිබෙනවා. ඒ එම සංස්ථාවේ පනස් වන සංවත්සරයට සමගාමීවයි. සීමා සහිත ලංකා නැව් සංස්ථාව 1971 ජුනි හය වනදා පිහිටුවා තිබෙනවා. එය රජය සතු සීමිත සමාගමක් බවට පත් වුණේ 1992 වසරේ දී යි. නැව් සමඟ තොග භාණ්ඩ ප්‍රවාහන ව්‍යාපාර පුළුල් කිරීමත් සමඟ නොරොච්චෝලේ ලක් විජය විදුලි බලාගාරය සඳහා ගල් අඟුරු ප්‍රවාහනයේ දී නැව් සංස්ථාව සුවිශේෂි කාර්ය භාරයක් ඉටු කරමින් සිටිනවා. එමගින් සැලකිය යුතු විදේශ මුදල් ප්‍රමාණයක් රට තුළ ඉතුරු කර ගැනීමට හැකි වී ඇති බවයි සීමා සහිත ලංකා නැව් සංස්ථාව පවසන්නේ. දුම්රිය දෙපාර්තමේන්තුව සඳහා ඉන්දියාවෙන් දුම්රිය මැදිරි 160 ක් ප්‍රවාහනය කිරීමට ද නැව් සංස්ථාව දායක වුණා.", "source": "https://www.itnnews.lk/"},
{"title": "අයිස් මත්ද්‍රව්‍ය සමඟ සැකකරුවෙකු අත්අඩංගුවට", "url": "https://www.itnnews.lk/2024/03/08/560715/", "cover_image": "https://www.itnnews.lk/wp-content/uploads/2024/01/arrest-1.png", "date_published": "2024-03-08T01:00:11Z", "content": "අයිස් මත්ද්‍රව්‍ය සමඟ සැකකරුවෙකු නිට්ටඹුව පොලිස් වසමේ කුරුවලාන ප්‍රදේශයේ දී අත්අඩංගුවට ගෙන තිබෙනවා. ඔහු සතුව තිබී අයිස් මත්ද්‍රව්‍ය ග්‍රෑම් 44 මිලිග්‍රෑම් 250ක් පොලිස් භාරයට ගෙන තිබෙනවා. සැකකරු වයස අවුරුදු 52ක් වන කහටෝවිට ප්‍රදේශයේ පදිංචිකරුවෙකි. සිද්ධිය සම්බන්ධයෙන් නිට්ටඹුව පොලිසිය වැඩිදුර විමර්ශන සිදු කරයි.", "source": "https://www.itnnews.lk/"},
{"title": "සාපෙළ උපකාරක පන්ති ගැන දැනුම්දීමක්", "url": "https://www.itnnews.lk/2025/03/07/670115/", "cover_image": "https://www.itnnews.lk/wp-content/uploads/2025/03/ss334-860x615.jpg", "date_published": "2025-03-07T05:33:28Z", "content": "2024 අ.පො.ස. (සා/පෙළ) විභාග සඳහා පවත්වනු ලබන සියලුම උපකාරක පන්ති, සම්මන්ත්‍රණ, වැඩමුළු, සමාජ මාධ්‍ය හෝ වෙනත් විද්‍යුත් මාධ්‍ය හරහා සහාය වීම ආදිය මාර්තු 11 වනදා මධ්‍යම රාත්‍රියේ සිට තහනම් බව විභාග දෙපාර්තමේන්තුව දැනුම් දී තිබෙනවා. මෙවර අ.පො.ස. (සා/පෙළ) විභාග මාර්තු 17 වනදා ආරම්භවීමට නියමිතයි.", "source": "https://www.itnnews.lk/"},
{"title": "ඇමති විජයදාස පොළොන්නරුව රිමාන්ඩ් බන්ධනාගාරයේ කටයුතු නිරීක්ෂණය කරයි", "url": "https://www.itnnews.lk/2023/11/29/534211/", "cover_image": "https://www.itnnews.lk/wp-content/uploads/2023/11/polonnaruwa.png", "date_published": "2023-11-29T00:49:23Z", "content": "පොළොන්නරුව රිමාන්ඩ් බන්ධනාගාරයේ කටයුතු නිරීක්ෂණය කිරීමට අධිකරණ, බන්ධනාගාර කටයුතු හා ආණ්ඩුක්‍රම ව්‍යවස්ථා ප්‍රතිසංස්කරණ අමාත්‍ය ජනාධිපති නීතිඥ, ආචාර්ය විජයදාස රාජපක්ෂ මහතා ඊයේ  (28) පෙරවරුවේ සහභාගි වුණා. එම බන්ධනාගාරයේ මුළුතැන්ගෙය, වෘත්තිය පුහුණු කටයුතු නිරීක්ෂණය කළ අධිකරණ අමාත්‍යතුමා විශේෂිත අංශයේ රඳවා සිටින සිරකරුවන්ගේ තොරතුරු පිළිබඳව සාකච්ඡා කළා. පොළොන්නරුව බන්ධනාගාරයේ විශේෂිත අංශයේ සිරකරුවන් සමඟ සාකච්ඡා කිරීමෙන් අනතුරුව එම අංශයේ රඳවා සිටින සියලුම සිරකරුවන්ගේ තොරතුරු ඇතුළත් වාර්තාවක් කඩිනමින් තමන් වෙත ලබාදීමට පියවර ගන්නා ලෙස නිලධාරීන්ට අමාත්‍යතුමා විසින් උපදෙස් ලබා දුන්නා. පොළොන්නරුව බන්ධනාගාර තුළ රැදවියන් 175 දෙනෙකු සඳහා ප්‍රමාණවත් පහසුකම් පැවතිය ද මේ වන විට 315 දෙනෙකු රඳවා සිටින බව අනාවරණය වුණා. මහාචාර්ය අති පුජ්‍ය පාතේගම ඥාණිස්සර නායක ස්වාමීන් වහන්සේ, බන්ධනාගාර කොමසාරිස් ජනරාල් තුෂාර උපුල්දෙණිය, පොලොන්නරුව බන්ධනාගාරයේ සහකාර අධිකාරී V.R ප්‍රභාත් යන මහත්වරුන්ද මෙම අවස්ථාවන් සඳහා එක්ව සිටියා.", "source": "https://www.itnnews.lk/"},
{"title": "පවුල් ලක්ෂ 65 කට පන්දහසේ දිමනාව ලබාදීමේ කටයුතු ඇරඹෙයි", "url": "https://www.itnnews.lk/2021/06/01/340114/", "cover_image": "https://www.itnnews.lk/wp-content/uploads/2021/04/5000.jpg", "date_published": "2021-06-01T07:01:00Z", "content": "සංචරණ සීමා පනවා ඇති කාලය තුළ පවුල් ලක්ෂ හැටපහකට ආසන්න සංඛ්‍යාවකට රුපියල් පන්දහසේ දිමනාව ලබාදීමේ කටයුතු ආරම්භ කරන බව රාජ්‍ය අමාත්‍ය ෂෙහාන් සේමසිංහ මහතා පවසනවා. දින කිහිපයක් ඇතුළත ප්‍රතිලාභීන්ට දීමනාව ලබාදීමට අපේක්ෂා කරන බවයි ඒ මහතා තවදුරටත් පවසන්නේ. [ot-video type=”youtube” url=”https://youtu.be/H-mgkBr1JyQ”]", "source": "https://www.itnnews.lk/"},
{"title": "ඊශ්‍රායලයට හා හමාස් සංවිධානයට ජාත්‍යන්තරයෙන් බලපෑම්", "url": "https://www.itnnews.lk/2024/08/09/608625/", "cover_image": "https://www.itnnews.lk/wp-content/uploads/2024/08/hamas-860x615.png", "date_published": "2024-08-09T04:57:29Z", "content": "ඊශ්‍රායලයට හා හමාස් සංවිධානයට යළි සාම සාකච්ඡා ආරම්භ කරන ලෙස එල්ල වන ජාත්‍යන්තර බලපෑම් ඉහළ ගොස් තිබෙනවා. ඇමෙරිකාව , ඊජිප්තුව හා කටාර් රාජ්‍යය ඒකාබද්ධ නිවේදනයක් නිකුත් කරමින් සඳහන් කරන්නේ. ගාසා තීරය අර්බුදකාරී තත්ත්වයෙන් ගොඩගැනීම සඳහා එකඟතාවයකට එළඹෙන ලෙසයි. සටන් විරාමයකට හා ප්‍රාණ ඇපකරුවන් නිදහස් කිරීමේ එකඟතාවයකට හැකි ඉක්මනින් එළඹෙන ලෙස ඔවුන් ඉල්ලා සිටිනවා. සටන් විරාමය සම්බන්ධයෙන් රාමුගත ගිවිසුමක් සකස් කර ඇති අතර එය ක්‍රියාත්මක වන ආකාරය සම්බන්ධයෙන් කරුණු පමණක් ඊට ඇතුළත් කිරීමට ඉතිරිව ඇති බවයි ඔවුන් නිකුත් කළ නිවේදනයේ දැක්වෙන්නේ. අගෝස්තු 15 වන දින දෝහා හෝ කයිරෝ අගනුවරදී පැවැත්වීමට නියමිත යෝජිත සාකච්ඡා සඳහා නියෝජිතයන් සහභාගී කරවන බව ඊශ්‍රායලය සඳහන් කරනවා. කෙසේ වුවද ඒ සම්බන්ධයෙන් හමාස් සංවීධානය මෙතෙක් කිසිදු ප්‍රතිචාරයක් දක්වා නැහැ.", "source": "https://www.itnnews.lk/"},
{"title": "ග‍්‍රාම නිළධාරින් යළි අද සිට පන්දහස බෙදාදීමේ රාජකාරියේ", "url": "https://www.itnnews.lk/2020/04/18/240844/", "cover_image": "https://www.itnnews.lk/wp-content/uploads/2020/04/grama-niladari.jpg", "date_published": "2020-04-18T04:44:45Z", "content": "කොරෝනා හේතුවෙන් පීඩාවට පත් ජනතාවට රුපියල් පන්දහසේ දීමනාව බෙදා දීමේ රාජකාරි අද (18) සිට යළි ආරම්භ කරන බව ග‍්‍රාම නිළධාරී සංගමය ප‍්‍රකාශ කළා. අත්‍යවශ්‍ය භාණ්ඩ බෙදාහැරීමේ ජනාධිපති කාර්යා සාධක බලකායේ ප‍්‍රධානී බැසිල් රාජපක්ෂ මහතා සමග පැවති සාකච්ඡාවෙන් පසු තීරණයට එළඹි බවයි එහි සභාපති සුමිත් කොඩිකාරිගේ මහතා පෙන්වා දෙන්නේ. ජීවනෝපාය අහිමි වූ ක්ෂේත‍්‍ර ගණනාවක පිරිස් වෙනුවෙන් මෙම දීමනාව ලබාදීමටයි නියමිත.", "source": "https://www.itnnews.lk/"},
{"title": "බුදු පුත් සුරක්ෂා ලබන 26 වනදා සිට", "url": "https://www.itnnews.lk/2019/06/20/144307/", "cover_image": "https://www.itnnews.lk/wp-content/uploads/2019/06/gamini.jpg", "date_published": "2019-06-21T06:14:00Z", "content": "බුදුපුත් සුරක්ෂා රක්ෂණ යෝජනා ක්‍රමය ලබන 26 වනදා සිට ක්‍රියාත්මක බව අමාත්‍ය ගාමිණී ජයවික්‍රම පෙරේරා මහතා පවසනවා. එහි සමාරම්භක උත්සවය අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් අරලියගහ මන්දිරයේදී පැවැත්වීමට නියමිතයි. බුද්ධ ශාසන අරමුදල මගින් මෙම රක්ෂණ ක්‍රමය ක්‍රියාත්මක කිරීමට අපේක්ෂිතයි. ඒ සදහා භික්ෂූන්වහන්සේ ලියා පදිංචි කිරීම,  ප්‍රාදේශීය ලේකම්වරුන්ගේ අධීක්ෂණය යටතේ ප්‍රාදේශීය ලේකම් කාර්යාලයට අනුයුක්ත බෞද්ධ කටයුතු සමායෝජක නිලධාරීන් මගින් සිදු කෙරෙනවා. රක්ෂණ යෝජනා ක්‍රමය පිළිබද දැනුවත් කිරීමේ මාධ්‍ය හමුවක් අමාත්‍යවරයාගේ ප්‍රධානත්වයෙන් පැවැත්වුණා. [ot-video type=”youtube” url=”https://youtu.be/ByZqhWkLbTw”] රක්ෂණ ආවරණය ලබාදීමේ සමාරම්භ උත්සවය ලබන 26 වනදා සවස 03.00 සිට අයිටීඑන් ඔස්සේ සජීවීව ගෙන ඒමට කටයුතු යොදා තිබෙනවා.", "source": "https://www.itnnews.lk/"},
{"title": "අනාගත පරපුරට දැකගන්න කහවිල්ගොඩ විහාරයේ සිතුවම් සංරක්ෂණය කරයි", "url": "https://www.itnnews.lk/2024/07/29/605716/", "cover_image": "https://www.itnnews.lk/wp-content/uploads/2024/07/3-21-860x615.jpg", "date_published": "2024-07-29T07:01:08Z", "content": "මාතර, කහවිල්ගොඩ විහාරයේ සංරක්ෂණය කරන ලද මහනුවර යුගයේ සිතුවම් මහජනතාවට නැරඹීම සදහා විවෘත කිරීම පසුගිය (27) සිදු කෙරුණා. ඒ බුද්ධශාසන, ආගමික හා සංස්කෘතික කටයුතු අමාත්‍ය විදුර වික්‍රමනායක මහතාගේ උපදේශකත්වය පරිදි මධ්‍යම සංස්කෘතික අරමුදල අධ්‍යක්ෂ ජනරාල් මහාචාර්ය ගාමිණි රණසිංහ මහතාගේ අධීක්ෂණය යටතේ අමාත්‍යාංශ අතිරේක ලේකම් නිශාන්ති ජයසිංහ මහත්මියගේ ප්‍රධානත්වයෙන් මෙහි සංරක්ෂණ කටයුතු මධ්‍යම සංස්කෘතික අරමුදලේ මාතර ව්‍යාපෘතිය මඟින් සිදු කර තිබෙනවා. මධ්‍යම සංස්කෘතික අරමුදල අතිරේක අධ්‍යක්ෂ ජනරාල් ආචාර්ය චන්දිම බෝගහවත්ත මහතා, පුරාවිද්‍යා නිලධාරීහු, මධ්‍යම සංස්කෘතික අරමුදල නිලධාරීන් ඇතුළු පිරිසක් මෙම අවස්ථාවට එක්ව සිටියා.", "source": "https://www.itnnews.lk/"},
{"title": "සත් මසක දරු ගැබ දරාගෙන ක්‍රීඩිකාවක් ඔලිම්පික් තරඟ බිමට ආ මව", "url": "https://www.itnnews.lk/2024/07/30/606076/", "cover_image": "https://www.itnnews.lk/wp-content/uploads/2024/07/9-15-860x615.jpg", "date_published": "2024-07-30T11:00:55Z", "content": "ඊජිප්තු ක්‍රීඩිකා නාඩා හෆීස් කාන්තා ෆෙන්සිං ඉසව්ව සඳහා සත් මසක දරු ගැබක් සහිතව තරඟ වැදී තිබෙනවා. එහෙත් ඇය අවසන් 16 දෙනාගේ වටයේදී පරාජයට පත්වුණා. 26 හැවිරිදි නාඩා මෙවර ඔලිම්පික් උළෙලට සහභාගී වූයේ තුන්වැනි වරටයි. ඇය සිය ඉන්ස්ටර්ග්‍රෑම් පිටුවේ සටහනක් තබමින් ප්‍රකාශ කර ඇත්තේ තරඟ වේදිකාව තුළ ක්‍රීඩකයන් දෙදෙනෙකු දක්නට ලැබුණ ද සැබැවින්ම එහි තුන් දෙනෙකු සිටින බවයි.ඒ තම කුසේ සිටින සත් මස බිළිඳිය සමඟයි.", "source": "https://www.itnnews.lk/"},
{"title": "පෘථිවිය මත ජීවය බිහිවීම ගැන කියන කතාව", "url": "https://www.itnnews.lk/2024/07/29/605824/", "cover_image": "https://www.itnnews.lk/wp-content/uploads/2024/07/19-7-860x615.jpg", "date_published": "2024-07-29T12:11:36Z", "content": "පෘථිවිය මත ජීවය බිහිවීම සිතුවාට වඩා බොහෝ පැරණි විය හැකි බව විද්‍යාඥයින් පවසනවා. පෘථිවියේ සංකීර්ණ ජීවය සිතුවාට වඩා වසර බිලියන 1.5 කට පෙර ආරම්භ වන්නට ඇතැයි විද්‍යාඥයින් පෙන්වා දෙනවා. ඒ පිලිබඳ සනාථ කිරීමට නව සාක්ෂි සොයාගෙන ඇති බවයි ඔවුන් පවසන්නේ. ගැබොන්හි සේවය කරන විද්‍යාඥයින් කණ්ඩායම පවසන්නේ මීට වසර බිලියන 2.1 කට පෙර සත්ව ජීවීන් සඳහා හිතකර පාරිසරික තත්ත්වයන් පෙන්වන සාක්ෂි පාෂාණ තුළ තිබී සොයාගත් බවයි. නමුත් ඔවුන් පවසන්නේ මෙම ජීවීන් අභ්‍යන්තර මුහුදකට සීමා වූ බවයි. ගෝලීය වශයෙන් එම ජීවීන් ව්‍යාප්ත නොවූ බවත් අවසානයේ දී මිය ගිය බවත් ඔවුන් පෙන්වා දෙනවා. මේ අදහස් සාම්ප්‍රදායික චින්තනයෙන් විශාල බැහැරවීමක් වන අතර සියලුම විද්‍යාඥයින් ඊට එකඟ නොවනු ඇති. බොහෝ විශේෂඥයින් විශ්වාස කරන්නේ සත්ව ජීවය ආරම්භ වූයේ අදින් වසර මිලියන 635 කට පමණ පෙර බවයි.", "source": "https://www.itnnews.lk/"},
{"title": "තුර්කි ඉරාන දේශසීමා ආසන්නයේ සිදු වූ භූකම්පනයකින් 08 දෙනෙකු මිය යයි", "url": "https://www.itnnews.lk/2020/02/23/226084/", "cover_image": "https://www.itnnews.lk/wp-content/uploads/2020/02/erth.jpg", "date_published": "2020-02-23T11:19:15Z", "content": "තුර්කි ඉරාන දේශසීමා ආසන්නයේ සිදු වූ රිච්ටර් පරිමාණ ඒකක 5.7 ක ප්‍රභල භූකම්පනයකින් පුද්ගලයින් 08 දෙනෙකු මිය ගොස්  තිබෙනවා. භූකම්පනය තුර්කියේ වෑන්ග්  ප්‍රාන්තයට වැඩි බලපෑම් එල්ල කර ඇති අතර පුද්ගලයින් 21 දෙනෙකුට වැඩි පිරිසක් තුවාල ලැබුවා. ගොඩනැගිලි 1066 ක්  විනාශ වී ඇති බව සදහන්. කිලෝමීටර් 05 ක පමණ භූ අභ්‍යන්තරයේ මෙම භූකම්පනය හටගෙන තිබෙනවා. නගර 43 කට භූකම්පනයෙන් බලපෑම් එල්ල වී ඇති බව සදහන්. විපතට පත් පුද්ගලයින් බේරාගැනීම සදහා සහන කණ්ඩායම් යොදවා ඇති බවයි විදෙස් මාධ්‍ය වාර්තා කරන්නේ.  ඉරානයත් තුර්කියත් ලෝකයේ භූකම්පන වැඩි වශයෙන් සිදුවන රටවල් දෙකක් ලෙස හදුනාගෙන තිබෙනවා.", "source": "https://www.itnnews.lk/"},
{"title": "හෙටින් ඇරඹෙන ජන හා නිවාස සංගණනය", "url": "https://www.itnnews.lk/2024/10/06/625921/", "cover_image": "https://www.itnnews.lk/wp-content/uploads/2024/10/leka-860x615.jpg", "date_published": "2024-10-06T07:48:15Z", "content": "15 වැනි ජන හා නිවාස සංගණනයේ පුද්ගල සහ නිවාස තොරතුරු රැස් කිරීම, හෙටින්   ආරම්භ වනවා. ඒ සඳහා සංගණන නිලධාරීන් හෙට සිට ගෙයින් ගෙට පැමිණෙන බවයි ජනලේඛන හා සංඛ්‍යා ලේඛන දෙපාර්තමේන්තුවේ අධ්‍යක්ෂ ජනරාල් අනෝජා සෙනවිරත්න මහත්මිය සඳහන් කළේ. පසුගිය කාලයේ කළ ලැයිස්තුගත කිරීම්වලදී 2012 සංගණනයට සාපේක්ෂව නිවාස ඒකකවල 24% ක වැඩිවීමක් පෙන්නුම් කරන බව ඇය වැඩිදුරටත් සඳහන් කළා.", "source": "https://www.itnnews.lk/"},
{"title": "පාප්වහන්සේගේ රෝගී තත්ත්වය ස්ථාවර මට්ටමකට", "url": "https://www.itnnews.lk/2025/03/05/669579/", "cover_image": "https://www.itnnews.lk/wp-content/uploads/2025/03/pppp9999-860x615.jpg", "date_published": "2025-03-05T09:23:34Z", "content": "ශ්වසන අපහසුතා අවස්ථා දෙකකට මුහුණ දීමෙන් පසු ෆ්‍රැන්සිස් පාප් වහන්සේගේ රෝගී තත්ත්වය ස්ථාවර වෙමින් පවතින බව වතිකානව නිවේදනය කරනවා. 88 හැවිරිදි පාප් වහන්සේ පෙබරවාරි මැද භාගයේ සිට නියුමෝනියාව සඳහා ප්‍රතිකාර ලබමින් රෝහල් ගත වී තිබෙන බව එරට මාධ්‍ය වාර්තා කළා. කෙසේවෙතත් උන්වහන්සේ කෘත්‍රීම ශ්වසනආධාරයකින් ඔක්සිජන් ලබා ගනිමින් පසුවන බව සඳහන්. දින කිහිපයක් හුස්ම ගැනීමේ අපහසුතා අත්විඳීමෙන් පසු පෙබරවාරි මස 14 වන දින පාප් වහන්සේ රෝහල් ගත කරීමට පියවර ගෙන තිබුණා. පාප් වහන්සේගේ සෞඛ්‍ය තත්ත්වය පිළිබඳව නිරන්තර අවධානයෙන් පසුවන අතර උන්වහන්සේ සම්පූර්ණයෙන්ම අසාධ්‍ය තත්ත්වයෙන් මිදී නොමැති බවයි වතිකානුව වාර්තා කරන්නේ.", "source": "https://www.itnnews.lk/"},
{"title": "දසුන් ශානකට ඩොලර් 10,000ක දඩයක්", "url": "https://www.itnnews.lk/2025/02/20/666188/", "cover_image": "https://www.itnnews.lk/wp-content/uploads/2025/02/dubai-860x615.jpg", "date_published": "2025-02-20T06:21:34Z", "content": "දේශීය අන්තර් සමාජ ක්‍රිකට් තරගාවලියක් අතරතුර නිසි අවසරයකින් තොරව ඩුබාහි ලීග් තරගාවලියක් සඳහා සහභාගීවීම හේතුවෙන් ශ්‍රී ලංකා ක්‍රිකට් ක්‍රීඩක දසුන් ශානකට විනය ක්‍රියාමාර්ග ගෙන තිබෙනවා. ශ්‍රී ලංකා ක්‍රිකට් නිවේදනය කළේ, ඒ අනුව ඔහුට අමෙරිකානු ඩොලර් 10,000ක දඩයක් ද පැනවීමට කටයුතු කර ඇති බවයි. දසුන් ඩුබායි රාජ්‍යයට ගොස් ඇත්තේ ආබාධයකට ප්‍රතිකාර ගැනීමට බව පවසමින්.", "source": "https://www.itnnews.lk/"},
{"title": "සංගාට ගිලිහුණු මාස්ටර්ස් ජය", "url": "https://www.itnnews.lk/2025/02/23/667074/", "cover_image": "https://www.itnnews.lk/wp-content/uploads/2025/02/sao-860x615.jpg", "date_published": "2025-02-23T08:09:02Z", "content": "ඉන්ටර්නැෂනල් මාස්ටර් ලීග් ක්‍රිකට් තරගාවලියේ පළමු තරගයේදීම ශ්‍රී ලංකාව හමුවේ ලකුණු 4 ක තියුණු ජයක් හිමිකර ගැනීමට ඉන්දීය මාස්ටර්ස් කණ්ඩායම ඊයේ සමත්වුණා. මුම්බායිහි පටෙල් ක්‍රීඩාංගනයේ පැවති තරගයේ කාසියේ වාසිය දිනූ ශ්‍රී ලංකා මාස්ටර්ස් කණ්ඩායම ප්‍රථමයෙන් පන්දුවට පහරදීම සඳහා  ඉන්දීය මාස්ටර්ස් කණ්ඩායමට ආරාධනා කළා. ඒ අනුව ඉන්දීය ආරම්භක පිතිකරුවන් ලෙස අම්බතී රයිදු සහ නායක සචින් ටෙන්ඩුල්කාර් පිටියට පිවිසි අතර රයිදු ලකුණු 5ක් ලබා සිටියදී දැවී ගියා. සචින් ටෙන්ඩුල්කාර් දැවී ගියේ ලකුණු 10ක් ලබා සිටියදීයි. ඉන්දීය ඉණිමේ වැඩිම ලකුණු ලාභියා වූ ස්ටුවට් බිනී ලකුණු 68ක් රැස්කළේ පන්දු 31කට මුහුණ දෙමින්. ඊට හයේ පහර 7ක් සහ හතරේ පහර තුනක් ඇතුළත්. යුවරාජ් සිං නොදැවී ලකුණු 31ක් රැස්කළා. යූසුෆ් පතාන් නොදැවී ලකුණු 56ක් රැස්කළේ පන්දු 22ට පමණක් මුහුණ දෙමින්. ඒ අනුව ඉන්දීය මාස්ටර්ස් කණ්ඩායම සිය පන්දුවාර 20 අවසානයේ දී කඩුලු 4ක් පමණක් දැවී ලකුණු 222ක් රැස්කළා. පන්දු යැවීමේදී සුරංග ලක්මාල් කඩුලු 2ක් බිඳ හෙලුවා. පිළිතුරු ඉණිම ක්‍රීඩා කිරීම සදහා ශ්‍රී ලංකා මාස්ටර්ස් කණ්ඩායමේ ආරම්භක පිතිකරුවන් ලෙස පිටියට පිවිසියේ උපුල් තරංග සහ නායක කුමාර සංගක්කාරයි. උපුල් තරංග ලකුණු 10ක් ලබා සිටියදී දැවී ගියා. අනතුරුව පිටියට පිවිසි ලහිරු තිරිමාන්න ලබාගත්තේ ලකුණු 24ක් පමණයි. කලකට පසු යළි ක්‍රිකට් පිටියට පිවිසි කුමාර සංගක්කාර විශිෂ්ට නායකත්වයේ ඉණිමක් ක්‍රීඩා කරමින් පන්දු 30ක් තුළ ලකුණු 51ක් රැස්කළා. ඊයේ එක් හයේ පහරක් සහ හතරේ පහර 8ක් ඇතුළත්. අනතුරුව පිටියේ එක්වූ ජීවන් මෙන්ඩිස් සහ අසේල ගුණරත්න ශ්‍රී ලංකා ඉණිම ජයග්‍රහණය කරා යාමට මහත් වෙහෙසක් දැරුවේ වේගවත් ඉණිම් ක්‍රීඩා කරමින්. ජීවන් මෙන්ඩිස් ලකුණු 42ට දැවී ගිය අතර ඒ සඳහා ඔහු වැයකළේ පන්දු 17ක් පමණයි. කෙසේ වෙතත් අවසන් පන්දු දෙකට ලකුණු 6ක් ලබාගැනීමට තිබුණ ද අසේල ගුණරත්නගේ දැවීයාමත් සමග එම ඉලක්කය ශ්‍රී ලංකා කණ්ඩායමෙන් ගිලිහී ගියා. ඒ අනුව ශ්‍රී ලංකා කණ්ඩායම පරාජයට පත් කරමින් ඉන්දීය කණ්ඩායම ලකුණු 4ක තියුණු ජයක් හිමිකර ගැනීමට සමත්වුණා.", "source": "https://www.itnnews.lk/"},
{"title": "පිලිපීනයේ ගුවන් යානයක් කඩා වැටෙයි – ගුවන් නියමුවන් දෙදෙනෙකු ජීවිතක්ෂයට", "url": "https://www.itnnews.lk/2025/03/05/669632/", "cover_image": "https://www.itnnews.lk/wp-content/uploads/2025/03/9-860x615.jpg", "date_published": "2025-03-05T11:02:44Z", "content": "පිලිපීනයේ ගුවන් යානයක් කඩා වැටීමෙන් ගුවන් නියමුවන් දෙදෙනෙකු මියගොස් තිබෙනවා. කැරලි මර්දන මෙහෙයුමක් අතරතුරදී ගුවන් යානය මෙලෙස කඩා වැටීමකට ලක්ව ඇති බවයි විදෙස් මාධ්‍ය වාර්තා කළේ. අනෙකුත් ගුවන් යානා සමඟ අදාළ FA-50 ප්‍රහාරක යානයේ සම්බන්ධතා බිඳ වැටීම හේතුවෙන් සිදුකළ සෝදිසි කිරීමේ සහ ගලවා ගැනීමේ මෙහෙයුමකදී කඳුකර ප්‍රදේශයක තිබී නියමුවන් දෙදෙනාගේ සිරුරු සොයාගැනීමට හැකියාව ලැබී තිබෙන බව විදෙස් මාධ්‍ය වාර්තා කරනවා .", "source": "https://www.itnnews.lk/"},
{"title": "ඉන්දියාවට කඩුළු හයක ජයක්", "url": "https://www.itnnews.lk/2025/02/24/667299/", "cover_image": "https://www.itnnews.lk/wp-content/uploads/2025/02/koli-860x615.jpg", "date_published": "2025-02-24T05:50:18Z", "content": "ශූරයන්ගේ කුසලාන ක්‍රිකට් තරගාවලියේ ඉන්දියාව සහ පාකිස්ථානය අතර පැවති තරගය කඩුළු 6කින් ජය ගැනීමට ඉන්දීය කණ්ඩායම ඊයේ (23) සමත්වුණා. තරගයේ ප්‍රථමයෙන් පන්දුවට පහර දුන් පාකිස්ථාන කණ්ඩායම පන්දුවාර 49 පන්දු 4 කදී සියලු දෙනා දැවී ලබා ගත්තේ ලකුණු 241ක් පමණයි. ඉනිමේ වැඩිම ලකුණු ලාභියා වූ සවුඩ් ෂකීල් ලකුණු 62ක් රැස් කළා. මෙහොමඩ් රිස්වාන් ලකුණු 46යි. පන්දු යැවීමේදී කුල්දීප් යාදෙව් කඩුළු 03ක් බිද හෙළුවා. පිළිතුරු ඉනිම ක්‍රීඩා කළ ඉන්දීය කණ්ඩායම පන්දුවාර 42යි පන්දු 3කදී කඩුළු 4ක් පමණක් දැවී ලකුණු 244ක් රැස් කරමින් තරගය ජය ගැනීමට සමත්වුණා. විශිෂ්ඨ ඉනිමක් ක්‍රීඩා කළ විරාත් කෝලි නොදැවී ශතකයක් රැස් කිරීමට සමත්වුණා. තරගයේ වීරයා විරාත් කෝලි. තරගාවලියේ බංග්ලාදේශය හා නවසීලන්තය අතර තරගය අද (24) පැවැත්වීමට නියමිතයි. මේ අතර නවසීලන්ත සංචාරයක් සඳහා එක්වන ශ්‍රි ලංකා කාන්තා ක්‍රිකට් කණ්ඩායම පසුගියදා දිවයිනෙන් පිටවත්ව ගියා. ඒ  ශ්‍රිලංකා ක්‍රිකට් ආයතනයේ පැවති ආගමික වතාවත්වලින් අනතුරුවයි. මෙවර තරගාවලිය සඳහා ශ්‍රී ලංකා සංචිතයේ නායකත්වය චමරි අතපත්තුට හිමිවී ඇති අතර හර්ෂිතා සමරවික්‍රම,  විෂ්මි ගුණරත්න,  නිලක්ෂි ද සිල්වා, කවීෂා දිල්හාරි, අනුෂ්කා සංජීවනී ඇතුළු ක්‍රීඩිකාවන් 16 දෙනෙකු මේ සඳහා ඇතුළුත් කර තිබෙනවා.", "source": "https://www.itnnews.lk/"},
{"title": "ට්‍රම්ප්ගෙන් හමාස් සංවිධානයට අනතුරු ඇඟවීමක්", "url": "https://www.itnnews.lk/2025/03/06/669788/", "cover_image": "https://www.itnnews.lk/wp-content/uploads/2025/03/teump-860x615.png", "date_published": "2025-03-06T04:25:47Z", "content": "හමාස් අත්අඩංගුවේ සිටින ඊශ්‍රායල ජාතිකයන් වහාම නිදහස් කළ යුතු බව ඇමෙරිකා ජනාධිපති ඩොනල්ඩ් ට්‍රම්ප් ප්‍රකාශ කරනවා. හමාස් නායකයන් ගාසා තීරයෙන් ඉවත් විය යුතු බවට ද ට්‍රම්ප් පරිපාලනය දැනුම් දී තිබෙනවා. 1997 වසරෙන් පසුව ඇමෙරිකාව පළමු වරට හමාස් නියෝජිතයන් සමග සෘජු සාකච්ඡාට එක්වුණා. ගාසා තීරයේ පවතින අර්බුදකාරී වතාවරණයට කඩිනම් විසඳුම් ලබාදීම මූලික අවශ්‍යතාවක්. ඊට අදාළ ක්‍රියාමාර්ග ගත යුතු බවයි ඇමෙරිකාව සඳහන් කරන්නේ.", "source": "https://www.itnnews.lk/"},
{"title": "මාස්ටර් ලීග් ක්‍රිකට් තරගාවලිය අද ඇරඹේ", "url": "https://www.itnnews.lk/2025/02/22/666931/", "cover_image": "https://www.itnnews.lk/wp-content/uploads/2025/02/Master-League-860x615.jpg", "date_published": "2025-02-22T10:47:50Z", "content": "2025 ඉන්ටර්නැෂනල් මාස්ටර්ස් ලීග් 20යි 20 ක්‍රිකට් තරඟාවලිය අද (22) ඉන්දියාවේ දී ආරම්භ වනවා. රටවල් හයක හිටපු සුපිරි ක්‍රීඩකයින් එක්වන මෙම තරඟාවලිය ලබන මාර්තු මස 16 වනදා දක්වා පැවැත්වෙන අතර ඊට තරඟ 15ක් ඇතුළත්. ශ්‍රී ලංකාව, ඉන්දියාව, ඕස්ට්‍රේලියාව, දකුණු අප්‍රිකාව, බටහිර ඉන්දීය කොදෙව් සහ එංගලන්තය යන රවල් නියෝජනය කරමින් කණ්ඩායම් මෙවර ඉන්ටර්නැෂනල් මාස්ටර්ස් ලීග් 20-20 තරගාවලිය සඳහා සහභාගීවනවා. තරඟාවලිය ආරම්භ කරමින් අද (22) ශ්‍රී ලංකාව සහ ඉන්දියාව මුම්බායිහිදී තරග වැදීමට නියමිතයි. ශ්‍රී ලංකා කණ්ඩායමට නායකත්වය කුමාර් සංගක්කාර විසින් ලබාදෙන අතර ඉන්දීය කණ්ඩායම සචින් ටෙන්ඩුල්කාර් විසින් මෙහෙයවනු ලබනවා.", "source": "https://www.itnnews.lk/"},
{"title": "ගාසා තීරයේ ප්‍රතිසංස්කරණය පිළිබඳ අරාබි සැලැස්මට චීනයේ සහාය", "url": "https://www.itnnews.lk/2025/03/06/669867/", "cover_image": "https://www.itnnews.lk/wp-content/uploads/2025/03/china-1-860x615.png", "date_published": "2025-03-06T08:44:49Z", "content": "ගාසා තීරයේ පශ්චාත් සංවර්ධනය සඳහා පලස්තීන ජනතාව විසින්ම එරට පාලනය කළ යුතු බව චීනය පවසනවා. චීන විදේශ අමාත්‍යාංශ ප්‍රකාශක Lin Jian මහතා ඊයේ (5) පැවති මාධ්‍ය හමුවකදී මේ බව ප්‍රකාශ කළා. අරාබි රටවල් පසුගියදා (4) ඊජිප්තුවේ කයිරෝ නගරයේදී හදිසි නායක සමුළුවක් පවත්වා පලස්තීන ප්‍රශ්නය පිළිබඳව සාකච්ඡා කර තිබෙනවා. එහිදී යුද්ධයෙන් පසු ගාසා තීරයේ පශ්චාත් ප්‍රතිසංස්කරණය සහ යළි සංවර්ධනය සඳහා අරාබි සැලැස්ම ඉදිරිපත් කෙරුණා. ඒ සම්බන්ධයෙන් අදහස් දක්වමින් Lin Jian මහතා පැවසුවේ, ගාසා තීරයේ සටන් විරාමයක් ප්‍රවර්ධනය කිරීමටත් එහි ආරක්ෂාව හා ස්ථාවරත්වය අඛණ්ඩව පවත්වා ගැනීමටත් ඊජිප්තුව ඇතුළු අරාබි රටවල් ගන්නා උත්සාහයන්ට චීනය අනුබල දෙන බවයි.", "source": "https://www.itnnews.lk/"},
{"title": "අද ඩොලරයේ අගය", "url": "https://www.itnnews.lk/2025/02/21/666690/", "cover_image": "https://www.itnnews.lk/wp-content/uploads/2025/02/9-860x615.jpg", "date_published": "2025-02-21T10:53:08Z", "content": "ශ්‍රී ලංකා මහ බැංකුව විසින් අද (21) දින නිකුත් කරන ලද දෛනික විනිමය අනුපාතික සටහනට අනුව ඩොලරයේ අගයෙහි සුළු වෙනසක් සිදුව තිබෙනවා. ඒ අනුව ඩොලරයේ ගැනුම් මිල රු. 291.7722ක් ලෙසයි සටහන්ව ඇත්තේ. එමෙන්ම එහි විකුණුම් මිල රු. 300.3068ක් ලෙස වාර්තා වී තිබෙනවා.", "source": "https://www.itnnews.lk/"},
{"title": "කොටස් වෙළඳපොළ ඉහළට", "url": "https://www.itnnews.lk/2025/02/27/668136/", "cover_image": "https://www.itnnews.lk/wp-content/uploads/2025/02/6-23-860x615.jpg", "date_published": "2025-02-27T11:11:37Z", "content": "කොළඹ කොටස් වෙළෙඳපොළේ (CSE) සියලු කොටස් මිල දර්ශකය ඒකක අද (27 ) දිනයේ 85.76 කින් ඉහළගොස් තිබෙනවා. ප්‍රතිශතාත්මක ලෙස එය0.52 %ක ඉහළ යාමක්. මෙම ඉහළ යාමෙන් පසු ඒකක 16430.77 කින් අවසන් වූ අතර පිරිවැටුම සටහන් වූයේ රුපියල් බිලියන 1.6 ක් ලෙසයි.", "source": "https://www.itnnews.lk/"},
{"title": "අද ඩොලරයේ අගය", "url": "https://www.itnnews.lk/2025/02/27/668167/", "cover_image": "https://www.itnnews.lk/wp-content/uploads/2025/02/8-17-860x615.jpg", "date_published": "2025-02-27T12:36:19Z", "content": "ශ්‍රී ලංකා මහ බැංකුව විසින් අද (27) දින නිකුත් කරන ලද දෛනික විනිමය අනුපාතික සටහනට අනුව ඩොලරයේ අගයෙහි සුළු වෙනසක් සිදුව තිබෙනවා. ඒ අනුව ඩොලරයේ ගැනුම් මිල රු. 291.4049ක් ලෙසයි සටහන්ව ඇත්තේ. එමෙන්ම එහි විකුණුම් මිල රු. 299.9800 ක් ලෙස වාර්තා වී තිබෙනවා.", "source": "https://www.itnnews.lk/"},
{"title": "අර්ජුනට වරෙන්තු", "url": "https://www.itnnews.lk/2020/10/02/287373/", "cover_image": "https://www.itnnews.lk/wp-content/uploads/2020/10/arjuna.jpg", "date_published": "2020-10-02T10:44:34Z", "content": "හිටපු අමාත්‍ය අර්ජුණ රණතුංග මහතාට කොළඹ ප්‍රධාන මහේස්ත්‍රාත් අධිකරණය අද (02) වරෙන්තු නිකුත් කළා. ඒ දෙමටගොඩ පිහිටි ඛණිජ තෙල් සංස්ථා පරිශ්‍රයට අයුතු ලෙස ඇතුළුවීම සහ තවත් චෝදනා කිහිපයක් යටතේ කොළඹ හිටපු නාගරික මන්ත්‍රී කුලතිස්ස ගීකියනගේ ඇතුළු සැකකරුවන්ට එරෙහිව පවරා ඇති නඩුවට අදාලවයි. අර්ජුණ රණතුංග මහතා 2018 වසරේ ඛණිජ තෙල් සම්පත් සංවර්ධන අමාත්‍යවරයාව සිටියදී මෙම පරිශ්‍රයට පැමිණීමේ දී ඇතිවූ ගැටුමක් අතරතුර ඔහුගේ ආරක්ෂකයෙකු සිදුකළ වෙඩි තැබීමකින් එක් අයෙකු මියගොස් තවත් තුන්දෙනෙකු තුවාල ලැබුවා.", "source": "https://www.itnnews.lk/"},
{"title": "විදුලි කාර්මිකයන්ට බලපත‍්‍ර හදුන්වාදීම කඩිනමින්", "url": "https://www.itnnews.lk/2019/08/15/164292/", "cover_image": "https://www.itnnews.lk/wp-content/uploads/2019/08/mahajana-upahogitha.jpg", "date_published": "2019-08-15T04:21:50Z", "content": "විදුලි කාර්මිකයන්ට කඩිනමින් බලපත‍්‍ර ක‍්‍රමයක් හදුන්වා දෙන බව මහජන උපයෝගී තා කොමිෂන් සභාව ප‍්‍රකාශ කළා. ඒ සඳහා කැබිනට් අනුමැතිය ද හිමිවුණා. නව රැකියා අවස්ථා හිමිකර ගැනීමටත් ඉන් පහසුකම් සැළසෙනවා. පසුගිය කාලයේ සුදුසුකම් නොමැති පුද්ගලයන් ක්ෂේත‍්‍රයේ නිරත වීම හේතුවෙන් අනතුරු පවා සිදුවුණා. බලපත‍්‍ර කමය හදුන්වාදීමෙන් ඔවුන්ට අමතර පහසුකම් ද සැළසෙන බවයි කොමිෂන් සභාව පවසන්නේ.", "source": "https://www.itnnews.lk/"},
{"title": "ඉහළ ගිය කොටස් වෙළඳපොළ", "url": "https://www.itnnews.lk/2025/02/21/666685/", "cover_image": "https://www.itnnews.lk/wp-content/uploads/2025/02/8-12-860x615.jpg", "date_published": "2025-02-21T10:51:17Z", "content": "කොළඹ කොටස් වෙළෙඳපොළේ (CSE) සියලු කොටස් මිල දර්ශකය ඒකක අද (21) දිනයේ 30.34කින් ඉහළගොස් තිබෙනවා. ප්‍රතිශතාත්මක ලෙස එය0.18 %ක ඉහළ යාමක්. මෙම ඉහළ යාමෙන් පසු ඒකක 16889.31 කින් අවසන් වූ අතර පිරිවැටුම සටහන් වූයේ රුපියල් බිලියන 3.5 ක් ලෙසයි.", "source": "https://www.itnnews.lk/"},
{"title": "අපරාධ රැසකට සම්බන්ධ කොල්ල කල්ලියක් අත්අඩංගුවට", "url": "https://www.itnnews.lk/2024/02/06/552303/", "cover_image": "https://www.itnnews.lk/wp-content/uploads/2023/10/arrest.png", "date_published": "2024-02-06T03:29:38Z", "content": "දිවයිනේ ප්‍රදේශ රැසක මහා පරිමාණ කොල්ල කෑම් සිදුකළ  ප්‍රධාන පෙළේ කොල්ල කල්ලියක් කොටුකර ගැනීමට හලාවත හා පුත්තලම අපරාධ විමර්ශන ඒකක සමත්වුණා. හලාවත ලීසිං සමාගමක සේප්පුව කපා රුපියල් ලක්ෂ 70ක මුදලක් සොරාගෙන තිබුණා. ඒ සම්බන්ධයෙන් පරික්ෂණ ආරම්භ කළ පොලිසිය නවීන තාක්ෂණය යොදාගනිමින් කොල්ල කල්ලිය අත්අඩංගුවට ගනු ලැබුවා. එහි ප්‍රධාන සැකකරු දෙණියාය ප්‍රදේශයේ පදිංචි කරුවෙකු වන අතර කොළඹ, කොටුව  ප්‍ර දේශයේ කුලී පදනමට ලබාගත් ස්තානයක් උපයෝගී කරගනිමින් සොරකම සිදු කළ බවයි හෙළිවුණේ. මෙම කොල්ල කල්ලියේ ප්‍රධාන සැකකරු හා තවත් කාන්තාවන් දෙදෙනෙකු අත්අඩංගුවට ගැනුණු අතර මොවුන් කුරුණෑගල මූල්‍ය ආයතනයක රුපියල් කෝටි එකහමාරක් කොල්ල කෑම,  අනුරාධපුර ඇතුළු තවත් ප්‍ර දේශකිහිපයක මහා පරිමාණ කොල්ල කෑම් සිදු කිරීම ආදියට සෘජුව සම්බන්ධ වී ඇති බවට පොලිසිය පවසනවා. පුත්තලම දිසාව භාර නියෝජ්‍ය පොලිස්පති නාලක සිල්වා මහතාගේ උපදෙස් මත ජ්‍යෙෂ්ඨ අධිකාරී ලූෂන් සූරිය බණ්ඩාර මහතාගේ මෙහෙයවීම යටතේයි මෙම වැටලීම සිදු කෙරුණේ.", "source": "https://www.itnnews.lk/"},
{"title": "නාගරික සංවර්ධන අධිකාරිය ලාභ ලබයි", "url": "https://www.itnnews.lk/2018/08/05/19362/", "cover_image": "https://www.itnnews.lk/wp-content/uploads/2018/07/patale.png", "date_published": "2018-08-05T08:41:35Z", "content": "අධික පාඩුවක් ලැබූ නාගරික සංවර්ධන අධිකාරිය ලාභ ලබන තත්ත්වයට පත් කළ බව අමාත්‍ය පාඨලී චම්පික රණවක මහතා පවසනවා. බොරලැස්ගමුව වැව සංවර්ධනය කිරීමේ ව්‍යාපෘතිය ආරම්භ කරමින් අමාත්‍යවරයා මෙම අදහස් පළකලා. අමාත්‍ය පාඨලී චම්පික රණවක, [ot-video type=”youtube” url=”https://www.youtube.com/watch?v=Ddvh-vpRRP8&feature=youtu.be”] නාගරික සංවර්ධන අධිකාරිය ඉඩම් ගොඩකිරීමේ හා සංවර්ධනය කිරීමේ සංස්ථාව සහ වාරිමාර්ග දෙපාර්තමේන්තුව එක්ව මෙම ව්‍යාපෘතිය ක්‍රියාත්මක කරනවා. වැය කෙරෙන මුදල රුපියල් මිලියන 321ක්. ඇවිදින මංතීරු ඉදිකිරිම , වීදී ලාම්පු පද්ධතිය නිරීක්ෂණ පියසක් ඇතුළු ව්‍යාපෘති රැසක් මේ යටතේ සිදු කිරීමට නියමිතයි.", "source": "https://www.itnnews.lk/"},
{"title": "හෙළ සිනමාව රැකගන්න අගමැතිගෙන් වසර දෙකක සහන වැඩපිළිවෙලක්", "url": "https://www.itnnews.lk/2021/01/09/311523/", "cover_image": "https://www.itnnews.lk/wp-content/uploads/2021/01/PM-2.png", "date_published": "2021-01-09T14:19:26Z", "content": "හෙළ සිනමාව රැකගැනීම සදහා වසර දෙකක කාලයකට සහන වැඩපිළිවෙළක් ක්‍රියාත්මක කිරීම පිළිබද අග්‍රාමාත්‍ය මහින්ද රාජපක්ෂ මහතාගේ අවධානය යොමුව තිබෙනවා. කොරෝනා ව්‍යසනය හමුවේ මෙරට සිනමා කර්මාන්තය රැකගැනීම පිළිබද පැවති සාකච්ඡාවකදී අග්‍රාමාත්‍යවරයා මේ පිළිබද කරුණු විමසා සිටියා. චිත්‍රපට නිෂ්පාදක සංසදය,  ශ්‍රී ලංකා සිනමා අධ්‍යක්ෂවරුන්ගේ සංගමය,  දේශීය සිනමා ශිල්පීන්ගේ සන්ධානය හා සිනමා ශාලා හිමියන්ගේ සංගමය නියෝජනය කරමින් නියෝජිත පිරිසක් සාකච්ඡාවට එක්වුණා. 2021 / 2023 අතර කාලයේ දී ජන ආකර්ශනීය චිත්‍රපට 25 ක් ප්‍රදර්ශනය කිරීම ඇතුළු යෝජනා රැසක් අග්‍රාමාත්‍යවරයා වෙත ඉදිරිපත් කෙරුණා. සිනමා ශාලා හිමියන්ට විදුලි සහන සැලසීම,  විනෝද බද්ද වසර දෙකක කාලයක් සදහා සියයට පහක් දක්වා අඩු කිරීම,  බෙදාහැරීමේ ගාස්තු අහෝසි කිරීම හෝ අවම කිරීම ඇතුළු යෝජනා රැසක් පිළිබද සාකච්ඡාවේදී අවධානය යොමුවුණා. මෙම යෝජනාවන්ට අදාළ තීන්දු ගැනීම සදහා අදාළ අංශ වෙත යොමුකර සාකච්ඡා කරන ලෙස අග්‍රාමාත්‍යවරයා මෙහිදී දැනුම් දුන්නා. අමාත්‍ය ආචාර්ය බන්දුල ගුණවර්ධන මහතා චිත්‍රපට නිෂ්පාදකවරයෙකු ලෙසද ,  අමාත්‍ය විශ්‍රාමික රියර් අද්මිරාල් සරත් වීරසේකර මහතා චිත්‍රපට අධ්‍යක්ෂවරයෙකු ලෙස මෙම සාකච්ඡාවට එක්වීම විශේෂත්වයක්. තවත් මැතිඇමතිවරුවන් ඇතුළු පිරිසක් මෙම අවස්ථාවට එක්වුණා.", "source": "https://www.itnnews.lk/"},
{"title": "ඇමෙරිකාවේ සුළි කුණාටුවකින් පුද්ගලයින් තුන් දෙනෙකු ජීවිතක්ෂයට", "url": "https://www.itnnews.lk/2019/04/15/120977/", "cover_image": "https://www.itnnews.lk/wp-content/uploads/2019/04/tonado-1.png", "date_published": "2019-04-15T08:46:37Z", "content": "ඇමෙරිකාවේ දකුණුදිග ප්‍රදේශයේ ඇති වූ සුළි කුණාටුවකින් පුද්ගලයින් තුන් දෙනෙකු ජීවිතක්ෂයට පත්වුණා. තුවාල ලැබු සංඛ්‍යාව දහයක්. සුළි කුණාටුව හේතුවෙන් නිවාස ඇතුළු දේපළ හානි රැසක් වාර්තා වනවා. නිවාස නව දහසකට පමණ විදුලිය ඇන හිට ඇති බවද සදහන්. අයහපත් කාලගුණය හේතුවෙන් ගුවන් ගමන් හය දහසක් පමණ අවලංගු කර තිබෙනවා. එරට කාලගුණ අංශ අනතුරු ඇගවීම් නිකුත් කර ඇති බවයි වාර්තා වන්නේ.", "source": "https://www.itnnews.lk/"},
{"title": "මාතර රන් කොල්ලයේ සැකකරුවන් පෙරෙට්ටුවේදී හඳුනාගැනේ", "url": "https://www.itnnews.lk/2018/08/20/23282/", "cover_image": "https://www.itnnews.lk/wp-content/uploads/2018/08/matara.png", "date_published": "2018-08-20T07:19:37Z", "content": "මාතර ස්වර්ණාභරණ අලෙවිසැල කොල්ලකෑමේ සිද්ධිය සම්බන්ධ සැකකරුවන් තිදෙනා හදුනාගැනීමේ පෙරට්ටුවේදි හදුනා ගැනුණා.අගුණකොලපැලැස්ස  බන්ධනාගාරයේ සිට දැඩි ආරක්ෂාව යටතේයි සැකකරුවන්  මාතර මහෙස්ත්‍රාත් අධිකරණයට රැගෙන ආවේ. ඔවුන් මාතර අතිරේක මහෙස්ත්‍රාත් කුසුම් විතාරණ මහත්මිය ඉදිරියේදීයී හදුනාගැනීමේ පෙරටුට්වට ඉදිරිපත් කෙරුණේ. එහිදී සාක්ෂිකරුවන් දෙදෙනෙකු සිද්ධියට අදාළ සැකකරුවන් තිදෙනාම හදුනාගෙන තිබෙනවා. ප්‍රධාන සැකකරුවන කොස්ගොඩ තාරක හෙවත් ධර්ම කිර්ති තාරක පෙරේරා විජේසේකර සහ ඔහුගේ සොහොයුරා වන ධර්මකීර්ති මධුක නිර්මාල් සහ අතුල කිත්සිරි කුමාර හෙවත් නාරම්මල මලා යන අයයි මෙසේ  හදුනාගනු ලැබුවේ. නඩුව ලබන 24 වනදා දක්වා කල් තැබුණා.", "source": "https://www.itnnews.lk/"},
{"title": "“ජනපති ආලෝචනය” ජනපතිට පිළිගැන්වේ", "url": "https://www.itnnews.lk/2022/01/04/386753/", "cover_image": "https://www.itnnews.lk/wp-content/uploads/2022/01/janapathi.jpg", "date_published": "2022-01-04T11:15:59Z", "content": "රජයේ ප්‍රවෘත්ති දෙපාර්තමේන්තුව සම්පාදිත “ජනපති ආලෝචනය” ග්‍රන්ථය අද (04) පෙරවරුවේ රජයේ ප්‍රවෘත්ති අධ්‍යක්ෂ ජනරාල් මොහාන් සමරනායක මහතා විසින් ජනාධිපති ගෝඨාභය රාජපක්ෂ මැතිතුමා වෙත පිළිගැන්විණ. ගත වූ දෙවසරක කාලය තුළ “සෞභාග්‍යයේ දැක්ම” ප්‍රතිපත්ති ප්‍රකාශයේ ප්‍රායෝගිකත්වය පිළිබඳ ග්‍රන්ථය මගින් විශ්ලේෂණය කර තිබේ.", "source": "https://www.itnnews.lk/"},
{"title": "අග්‍රාමාත්‍ය මහින්ද රාජපක්ෂ ධුරයේ රාජකාරී අරඹයි", "url": "https://www.itnnews.lk/2019/11/21/195142/", "cover_image": "https://www.itnnews.lk/wp-content/uploads/2019/11/mahinda-2.jpg", "date_published": "2019-11-21T12:56:55Z", "content": "අග්‍රාමාත්‍ය ධුරයේ දිවුරුම් දුන් මහින්ද රාජපක්ෂ මහතා අද පස්වරුවේ වැඩ භාරගත්තා. ඒ අග්‍රාමාත්‍ය ලේකම් කාර්යාලයේදීයි. වැඩ භාරගැනීමට අග්‍රාමාත්‍ය ලේකම් කාර්යාලයට පැමිණි මහින්ද රාජපක්ෂ මහතා උණුසුම් ලෙස පිළිගැනීමෙන් අනතුරුව ආගමික වතාවත් මධ්‍යයේ එම කටයුතු ආරම්භ කෙරුණා. පැමිණ සිටි පිරිස පන්සිල් සමාදන් කරවූයේ පූජ්‍ය කුඹුරුපිටියේ වජිර ස්වාමීන් වහන්සේයි. අන්‍යආගමික පූජකතුමන්ලා ද ආශිර්වාද පළකළා. ශ්‍රී ජයවර්ධනපුර විශ්වවිද්‍යාලයේ මහාචාර්ය පූජ්‍ය මැදගොඩ අභයතිස්ස ස්වාමීන් වහන්සේ විශේෂ අනුශාසනාවක් ද සිදුකළා. සෙත් පිරිත් සඡ්ඣායනා මධ්‍යයේ එළඹුනු සුබ මොහොතින් අග්‍රාමාත්‍ය මහින්ද රාජපක්ෂ මහතා වැඩ භාරගැනීම සිදුවුණා. වැඩ භාරගැනීමෙන් අනතුරුව පැමිණ සිටි පිරිස සමග අග්‍රාමාත්‍යවරයා සුහද කතාබහක නිරත වුණා.", "source": "https://www.itnnews.lk/"}
]