[
{"title": "අතුරුදන්වී සිටි 19 හැවිරිදි තරුණියකගේ සිරුර හමුවෙයි", "body": "අතුරුදන්වී සිටි 19 හැවිරිදි තරුණියකගේ මළසිරුරක් කළු ගඟේ ඉලුක්මණ්ඩිය ඉවුරේ පාවෙමින් තිබියදී සොයාගෙන තිබේ. පසුගිය 2 වනදා සිට මෙම තරුණිය අතුරුදන්වී සිටි බවට ඇයගේ සහෝදරයා විසින් ඉංගිරිය පොලීසියට පැමිණිලි කර තිබුණි. මෙසේ අබිරහස් ලෙස මියගොස් ඇත්තේ ඉංගිරිය රයිගම්වත්ත ප්‍රදේශයේ පදිංචි 19 හැවිරිදි කාව්‍යා සුභාෂිණි නමැති තරුණියකි.  පසුගිය 02 වනදා ඇය සේවය කළ ඉංගිරිය සුපිරි වෙළෙඳසැලෙන් සේවය නිමකර පස්වරු 5:30 ට පිටවී ගොස් ඇති අතර ඉන් පසු ඇය  අතුරුදන්වී තිබුණි. ඇයගේ අතුරුදන්වීම සම්බන්ධයෙන් ඇය සම්බන්ධතා පැවැත්වූ  හල්වතුර ප්‍රදේශයේ විදුහලක 30 හැවිරිදි ගුරුවරයකුගෙන් ද පොලීසිය ප්‍රශ්න කර තිබුණි. එහිදී ගුරුවරයා විසින් පවසා ඇත්තේ මියගිය තරුණිය 2 වනදා අවස්ථා 2කදී තමන්ට කතා කළ බවත් ඉන්පසු කිසිදු තොරතුරක් නොලැබුණු බවත් ය. අතුරුදන්වූ තරුණියගේ සිරුර හමුවීමත් සමග සැකකාර ගුරුවරයා ද එදිනම හල්වතුර ප්‍රදේශයේ නිවසක ගෙල වැලලාගෙන මියගොස් සිටියදී සොයාගෙන ඇත. සිද්ධිය සම්බන්ධයෙන් බුලත්සිංහල පොලීසිය සහ ඉංගිරිය පොලීසිය වැඩිදුර විමර්ශන සිදුකරයි.", "url": "https://sinhala.adaderana.lk/news/207434"},
{"title": "විදෙස් සංචිත ඉහළට", "body": "ශ්‍රී ලංකා මහ බැංකුව සතු නිල සංචිත වත්කම් වටිනාකම 2025 පෙබරවාරි මාසය අවසන් වන විට එක්සත් ජනපද ඩොලර් මිලියන 6,095 ක් දක්වා සුළු වශයෙන් ඉහළ ගොස් තිබේ. ශ්‍රී ලංකා මහ බැංකුවේ නවතම දත්ත වාර්තා ඒ බව අනාවරණය කරයි. 2025 ජනවාරි මාසය අවසන් වන විට මෙම අගය ඩොලර් මිලියන 6,065 ක් ලෙසින් වාර්තා වූ අතර ඒ අනුව නිල සංචිත වත්කම් හි 0.5% ක සුළු වර්ධනයක් පෙබරවාරි මාසයේදී දැකගත හැකිය. මේ අතර නිල සංචිත වත්කම් තුළ අන්තර්ගත ප්‍රධාන සංරචකය වන විදේශ විනිමය සංචිතය ඩොලර් මිලියන 5,986 සිට ඩොලර් මිලියන 6,031 ක් දක්වා 0.7% කින් 2025 පෙබරවාරි මාසය තුළ දී ඉහළ ගොස් ඇත.", "url": "https://sinhala.adaderana.lk/news/207432"},
{"title": "ක්ලීන් ශ්‍රී ලංකා කාර්යසාධක බළකාය ජනපති හමුවෙයි", "body": "ජනාධිපති අනුර කුමාර දිසානායක මහතා සහ “ක්ලීන් ශ්‍රී ලංකා” කාර්යසාධක බලකායේ සාමාජිකයන් අතර හමුවක් අද (07) ජනාධිපති කාර්යාලයේදී පැවැත්විණි.  “ක්ලීන් ශ්‍රී ලංකා ” වැඩසටහනේ වත්මන් ප්‍රගතිය සහ ඉදිරි සැලසුම් පිළිබඳ මෙහිදී දීර්ඝ ලෙස සාකච්ඡා කෙරිණි. සමාජීය, පාරිසරික හා ආචාර ධාර්මික පිබිදීමක් මගින් සමාජය වඩා දියුණු මට්ටමකට ඔසවා තැබීමේ අරමුණ ඉටු කර ගැනීම සඳහා ක්ලීන් ශ්‍රි ලංකා වැඩසටහන සැලසුම් කිරීම, මෙහෙයවීම සහ ක්‍රියාත්මක කිරීම ක්ලීන් ශ්‍රී ලංකා කාර්ය සාධක බලකාය වෙත පවරා තිබේ. ක්ලීන් ශ්‍රී ලංකා කාර්ය සාධක බලකායේ සභාපති සහ ජනාධිපති ලේකම් ආචාර්ය නන්දික සනත් කුමානායක, ලේකම් සහ කැඳවුම්කරු ජනාධිපති ජ්‍යෙෂ්ඨ අතිරේක ලේකම් ජී.එම්.ආර්.ඩී. අපොන්සු, යුද හමුදාපති මේජර් ජෙනරාල් ලසන්ත රොද්‍රිගෝ,  නාවික හමුදාපති රියර් අද්මිරාල් කාංචන බානගොඩ, ගුවන් හමුදාපති එයාර් මාර්ෂල් වාසු බන්දු එදිරිසිංහ, වැඩබලන පොලිස්පති  ජ්‍යෙෂ්ඨ නියෝජ්‍ය පොලිස්පති ප්‍රියන්ත වීරසූරිය යන මහත්වරු ඇතුළු “ක්ලීන් ශ්‍රී ලංකා” කාර්යසාධක බලකායේ සාමාජිකයෝද, ජනාධිපති ජ්‍යෙෂ්ඨ අතිරේක ලේකම්වරුන් වන කපිල ජනක බණ්ඩාර,  රෝෂන් ගමගේ යන මහත්වරුද, “ක්ලීන් ශ්‍රී ලංකා ” වැඩසටහනේ නිලධාරීන් පිරිසක්ද  මෙම සාකච්ඡාවට එක්ව සිටියහ.", "url": "https://sinhala.adaderana.lk/news/207433"},
{"title": "ඇල්ෆ්‍රඩ් සුළි කුණාටුවට මුහුණ දෙන්න ඔස්ට්‍රේලියානුවන් සූදානම් වෙයි", "body": "ඔස්ට්‍රේලියාවේ ක්වීන්ස්ලන්ඩ් සහ නිව් සවුත් වේල්ස් ඇතුළු නැගෙනහිර වෙරළබඩ කලාපයට හෙට (08) දිනයේ ඇල්ෆ්‍රඩ් සුළි කුණාටුව ඇතුළුවන බවට කාලගුණ අනාවැකි පළකරයි. ඉන් ශ්‍රී ලාංකිකයින් ද 7000කට අධික පිරිසක් වාසය කරන බ්‍රිස්බේන් නගරයට වැඩි බලපෑමක් එල්ලවීමේ අවදානමක් පවතින බව  වාර්තා වෙයි. ඒ අනුව අදාළ කළාපයේ පාසල් 280කට වැඩි සංඛ්‍යාවක් අද වසාදැමුණු අතර භාණ්ඩ ගැනීම සඳහා දිගු පෝලිම් ද නිර්මාණය වුණි.  ඔස්ට්‍රේලියානු කාලගුණ බලධාරීන් පුරෝකථනය කරන්නේ ඔස්ට්‍රේලියාවේ නැගෙනහිර වෙරළබඩ පෙදෙස්වලට 'ඇල්ෆ්‍රඩ්' නිවර්තන සුළි කුණාටුවෙන්  බලපෑම් එල්ලවනු ඇති බවටය. මේ වනවිට පළවී ඇති කාලගුණ අනාවැකිවලට අනුව, පැයට කිලෝමීටර 120ක් දක්වා වූ සුළඟේ වේගයක් වාර්තා කරමින් 'ඇල්ෆ්‍රඩ්' සුළි කුණාටුව බ්‍රිස්බේන් නගරයෙන් රට තුළට ඇතුළුවීමට නියමිතය.  ඒ අනුව සුළිකුණාටුවේ වැඩිම බලපෑම ක්වීන්ස්ලන්ඩ් හි බ්‍රිස්බේන් නගරයට එල්ල වනු ඇති.  අද පස්වරුව වනවිට ඇල්ෆ්‍රඩ් සුළි කුණාටුව බ්‍රිස්බේන් නගරයට කිලෝමීටර 105ක් නැගෙනහිර දෙසින් ස්ථාන ගතවුණි. එය රට තුළට ඇතුළු වනු ඇතැයි කාලගුණ බලධාරීන් පුරෝකථනය කරන්නේ එරට වේලාවෙන් හෙට පෙරවරුවේදී ය.  විදෙස් මාධ්‍ය වාර්තා කරන්නේ මෙය 1974න් පසුව එම ප්‍රදේශයට ඇතුළු වන පළමු සුළි කුණාටුව බවය. ඇල්ෆ්‍රඩ් සුළි කුණාටුවෙන් දැනටමත් ඔස්ට්‍රේලියාවේ ගෝල්ඩ් කෝස්ට් වෙරළ තීරයට බලපෑම් එල්ලවී තිබේ. ඒ අනුව ලක්ෂයකට ආසන්න පිරිසකට විදුලි ඇණහිටීමකට මුහුණ දීමට සිදුවී ඇති අතර පාසල් සිය ගණනක් වසා දමා ඇති අතර, බ්‍රිස්බේන් ගුවන්තොටුපළ මෙහෙයුම් ද නවතා දැමුණි.  එමෙන්ම මහජන ප්‍රවාහන කටයුතු අවලංගු කිරීමටත් ව්‍යාපාර ස්ථාන වසා දැමීමට බලධාරීන් පියවර ගෙන ඇත්තේ සුළි කුණාටුවෙන් සිදුවිය හැකි අනතුරු අවම කරගැනීමේ අරමුණින් ය. ඔස්ට්‍රේලියාවේ ගෝල්ඩ් කෝස්ට්හි වෙසෙන ලාංකිකයෙක් වන ආචාර්ය නදීකා රත්නායක සඳහන් කළේ, නැගෙනහිර වෙරළ බඩ කලාපයට බලපෑ හැකි අධික වැසි සහ ඉහළ සුළං ප්‍රවාහය හමුවේ මේ වනවිට අයහපත් කාලගුණය සම්බන්ධ අනතුරු ඇඟවීම්වලට යටත්ව ඇති පිරිස 80,000කට අධිකය.  මේ වනවිට ඇල්ෆ්‍රඩ් සුළි කුණාටුව දෙවැනි මට්ටමේ සුළි කුණාටුවක් ලෙස ඛාණ්ඩ කර ඇති අතර තවත් දහස් ගණනකට නිවාසවලින් ඉවත්වන ලෙසට දැනටත් උපදෙස් දී ඇතැයි සඳහන් ය. මිලියන 3කට අධික පිරිසක් සුළි කුණාටුවෙන් පීඩාවට පත්වනු ඇති බවට පුරෝකථනය කරනු ලබයි.  මෙය දුර්ලභ කාලගුණ සංසිද්ධියක් ලෙස බලධාරීන් අනතුරු අඟවන්නේ මෙය 1974න් පසුව බ්‍රිස්බේන් නගරයෙන් රට තුළට ඇතුළු වන පළමු සුළි කුණාටුව වීම හේතුවෙනි. අයහපත් කාලගුණ අවදානම සැලකිල්ලට ගනිමින් බ්‍රිස්බේන් ජනතාව යුහුසුළුව භාණ්ඩ මිලදී ගැනීමට කටයුතු කිරීම හේතුවෙන් වෙළෙඳසැල් ආශ්‍රිතව දිගු පෝළිම් නිර්මාණය වී තිබුණි. එමෙන්ම ඉන්ධන පිරවුම්හල් ආශ්‍රිතවත් පෝලිම් නිර්මාණය වී තිබූ අයුරු විදෙස් මාධ්‍ය වාර්තා කරයි.", "url": "https://sinhala.adaderana.lk/news/207431"},
{"title": "මහ බැංකු බැඳුම්කර වංචා සිද්ධියට අදාළ අධිකරණ නියෝගයක්", "body": "2015 වසරේ ශ්‍රී ලංකා මහ බැංකුව විසින් සිදුකළ බැඳුම්කර නිකුතුවේදී රජයට පාඩු සිදු කළේ යැයි කියනු ලබන පර්පචුවෙල් ට්‍රෙෂරීස් සමාගම විසින් ශ්‍රී ලංකා මහ බැංකුවේ පවත්වාගෙන යන ගිණුම් පිළිබඳ වාර්තාවක් කැඳවීමට පියවර ගන්නා ලෙස කොළඹ ප්‍රධාන මහෙස්ත්‍රාත් අධිකරණය අද (07) නියෝග කළේය. අපරාධ පරීක්ෂණ දෙපාර්තමේන්තුවේ මූල්‍ය අපරාධ විමර්ශන කොට්ඨාශය විසින් කරනු ලැබූ ඉල්ලීමක් සලකා බැලීමෙන් අනතුරුව කොළඹ ප්‍රධාන මහෙස්ත්‍රාත් තනුජා ලක්මාලි මහත්මිය විසින් මෙම නියෝගය නිකුත් කරනු ලැබීය.  2015 පෙබරවාරි 27 වනදා ශ්‍රී ලංකා මහ බැංකුව විසින් සිදු කළ බැඳුම්කර නිකුතුවේදී රජයට රුපියල් මිලියන 688කට අධික පාඩුවක් සිදු කළේ යැයි කියන සිද්ධියකට අදාළව පොලිසිය විසින් ඉදිරිපත් කළ මෝසමක් සලකා බැලීමෙන් අනතුරුව අධිකරණය මෙම නියෝගය නිකුත් කළේය. මූල්‍ය අපරාධ විමර්ශන කොට්ඨාශයේ නිලධාරීන් අධිකරණය හමුවේ කරුණු දක්වමින් මෙම සිද්ධිය සම්බන්ධයෙන් සිදු කරන විමර්ශන සඳහා පර්පචුවල් ට්‍රෙෂරීස්  සමාගම විසින් ශ්‍රී ලංකා මහ බැංකුවේ පවත්වාගෙන යන ගිණුම් සම්බන්ධයෙන් විස්තර වාර්තාවක් ලබා ගැනීමට අවශ්‍යව තිබෙන බව සඳහන් කළේය. එම ඉල්ලීම සලකා බැලූ ප්‍රධාන මහෙස්ත්‍රාත්වරිය මෙම නියෝගය නිකුත් කළ අතර එම විමර්ශනවල ප්‍රගතිය අධිකරණයට වාර්තා කරන ලෙසත් නියම කළාය. මෙම  අපරාධය සම්බන්ධයෙන් හිටපු මහ බැංකු අධිපති අර්ජුන් මහේන්ද්‍රන් ඇතුළු සැකකරුවන් 09 දෙනෙකු සම්බන්ධයෙන් විමර්ශන සිදු කරන බවත් පොලිස් මූල්‍ය අපරාධ විමර්ශන කොට්ඨාශය අධිකරණයට දැනුම් දී තිබේ.", "url": "https://sinhala.adaderana.lk/news/207430"},
{"title": "රේගුවේ අක්‍රමිකතා නවත්වන්න දැඩි නීති සම්පාදනයට ජනපතිගෙන් උපදෙස්", "body": "යුගයට ගැළපෙන ආයතනික ව්‍යුහයක් නිර්මාණය කිරීම සඳහා ශ්‍රී ලංකා රේගුව තුළ ව්‍යුහාත්මක ප්‍රතිසංස්කරණ සිදුකරන බව ජනාධිපති අනුර කුමාර දිසානායක මහතා පවසයි. ජනාධිපති අනුර කුමාර දිසානායක මහතා මෙම අදහස් පළ කළේ,  ශ්‍රී ලංකා රේගුවේ උසස් නිලධාරීන් සමඟ 2025 අයවැය සහ ආයතන ප්‍රතිව්‍යුහගතකරණය පිළිබඳව ජනාධිපති ලේකම් කාර්යාලයේදී අද (05) පැවැති සාකච්ඡාවේදීය. මෙහිදී රේගුවේ පවතින අකාර්යක්ෂමතාව, වංචා දූෂණ සහ ජනතාව තුළ පවතින අප්‍රසාදය පිළිබඳවද සාකච්ඡා කළ බව ජනාධිපති මාධ්‍ය අංශය පවසයි. මීට විසඳුම් ලෙස නව තාක්ෂණය දෙපාර්තමේන්තු මෙහෙයුම් කටයුතු වේගවත් කිරීම සඳහා යොදා ගැනීමෙන් කාර්යක්ෂමව සේවා සැපයීමේ සැලසුම් පිළිබඳව අවධානය යොමුව ඇත. දෙපාර්තමේන්තුවෙහි නව ප්‍රතිව්‍යුහගතකරණ සැලසුම් පිළිබඳවද මෙහිදී සාකච්ඡා කර ඇති අතර ශ්‍රී ලංකා රේගුව තුළ පවතින අක්‍රමිකතා තුරන් කිරීම සඳහා දැඩි නීති සම්පාදනය කරන ලෙස ජනාධිපති අනුර කුමාර දිසානායක මහතා නිලධාරීන්ට උපදෙස් ලබා දුන්නේය. මානව සම්පත් කළමනාකරණය, නව බඳවා ගැනීම් සහ යටිතල පහසුකම් සංවර්ධනය කඩිනම් කිරීම පිළිබඳවද ජනාධිපතිවරයා මෙහිදී නිලධාරීන්ගේ අවධානය යොමු කරවා තිබේ. පසුගිය වසරේ රේගුව විසින් අත්කර ගන්නා ලද ආදායම් ඉලක්ක මෙහිදී ජනාධිපතිවරයාගේ ඇගයීමට ලක් වූ අතර මෙවර ඉලක්ක ගත ආදායම සපුරා ගැනීම සඳහා රේගු දෙපාර්තමේන්තුව ගත යුතු ක්‍රියාමාර්ග පිළිබඳව ද මෙම සාකච්ඡාවේදී අවධානයට ලක් වූ බව සඳහන් වේ.", "url": "https://sinhala.adaderana.lk/news.php?nid=207341"},
{"title": "අත්අඩංගුවට ගත් ඩේසි ආච්චි අධිකරණයට", "body": "අද (05) පෙරවරුවේ ප්‍රකාශයක් ලබාදීම සඳහා අපරාධ පරීක්ෂණ දෙපාර්තමේන්තුව හමුවේ පෙනී සිටි ඩේසි ෆොරස්ට් නමැත්තිය අත්අඩංගුවට ගෙන තිබේ. අත්අඩංගුවට ගැනීමෙන් පසු ඇයව කඩුවෙල මහෙස්ත්‍රාත් අධිකරණයට ඉදිරිපත් කිරීමට නියමිත බව වාර්තා වෙයි.", "url": "https://sinhala.adaderana.lk/news.php?nid=207338"},
{"title": "දේවගැති ජෙරම්ගේ විදෙස් ගමන් තහනම ඉවතට", "body": "දේවගැති ජෙරම් ප්‍රනාන්දු හට පනවා තිබූ විදෙස් ගමන් තහනම ඉවත් කර තිබේ. ඒ ඔහුට එරෙහි නඩුව අද (05) කොටුව මහෙස්ත්‍රාත් අධිකරණය හමුවේ කැඳවූ අවස්ථාවේදීය. ආගමික සංහිඳියාවට බාධාවන අයුරින් ප්‍රකාශ සිදුකිරීම සම්බන්ධයෙන් ගොනුකර ඇති නඩුවකට අදාළව දේවගැති ජෙරම් ප්‍රනාන්දුට අධිකරණය මඟින් මීට පෙර විදෙස් ගමන් තහනමක් පනවා තිබුණි.", "url": "https://sinhala.adaderana.lk/news.php?nid=207339"},
{"title": "විමල්ට තැන නැතිවෙයි", "body": "මුදල් ගෙවා නීත්‍යානූකූලව ජාතික ලේඛනාරක්ෂක ශ්‍රවණාගාරය වෙන් කරගෙන තිබියදී එහි පැවැත්වීමට සැලසුම් කර තිබූ පොතක් එළිදැක්වීමේ උත්සවය අවලංගු කිරීමට එරෙහිව නීතිමය ක්‍රියාමාර්ග ගන්නා බව ජාතික නිදහස් පෙරමුණේ නායක විමල් වීරවංශ මහතා පවසයි.  අද (05) පැවැති මාධ්‍ය හමුවකදී ඔහු ඒ බව සඳහන් කළේය.", "url": "https://sinhala.adaderana.lk/news.php?nid=207340"},
{"title": "ස්ටීව් ස්මිත් එක්දින තරග පිටියට සමුදෙයි", "body": "ඔස්ට්‍රේලියානු ක්‍රිකට් කණ්ඩායමේ ස්ටීව් ස්මිත් එක්දින තරග පිටියෙන් ඉවත්වන බවට නිවේදනය කර තිබේ. චැම්පියන්ස් කුසලාන තරගාවලියේ ඉන්දීය කණ්ඩායමත් සමග පැවති තරගයෙන් අනතුරුව ස්ටීව් ස්මිත්ගේ මෙම සමුගැනීම ප්‍රකාශ කර ඇති බව සඳහන්ය. ශූරයින්ගේ කුසලාන ක්‍රිකට් තරගාවලියේ දී ස්ටීව් ස්මිත් ඔස්ට්‍රේලියානු කණ්ඩායමේ නායකත්වය දරනු ලැබීය. ස්ටීව් ස්මිත් එක්දින තරග 170ක් ක්‍රීඩා කර ඇති අතර ඔහු රැස්කර ඇති මුළු ලකුණු සංඛ්‍යාව 5,800කි. මේ අතර ස්මිත් එක්දින තරගවලදී ශතක 12ක් රැස්කර ඇතිතර ඔහු රැස්කළ වැඩිම ලකුණු සංඛ්‍යාව වන්නේ 164කි.", "url": "https://sinhala.adaderana.lk/news.php?nid=207336"},
{"title": "පරිභෝජනයට නුසුදුසු පොල්තෙල් වෙළෙඳපොළේ", "body": "පාරිභෝජනයට නුසුදුසු ප්‍රමිතියෙන් තොර පොල්තෙල් වෙළෙඳපොළේ පවතින බව වෙළෙඳ අමාත්‍ය වසන්ත සමරසිංහ මහතා පවසයි. වාචික පිළිතුරු අපේක්ෂාවෙන් අද (05) පාර්ලිමේන්තුවේ දී සමගි ජන බලවේග චමින්ද විජේසිරි මන්ත්‍රීවරයා යොමු කළ ප්‍රශ්නයකට පිළිතුරු ලබා දෙමින් අමාත්‍යවරයා පැවසුවේ, පාරිභෝගික අධිකාරිය සිදුකළ වෙළෙඳපොළ නියදි පරීක්ෂාවක දී ඒ බව තහවුරු වී ඇති බවය. එවැනි ප්‍රමිතියෙන් තොර පොල්තෙල් වෙළෙඳපොළට පැමිණීම වැළැක්වීමට රජය ගන්නා ක්‍රියාමාර්ග සම්බන්ධයෙන් චමින්ද විජේසිරි මන්ත්‍රීවරයා අමාත්‍ය වසන්ත සමරසිංහ මහතාගෙන් විමසීමක් සිදුකළේය. මේ ඊට පිළිතුරු ලබාදුන් වෙළද අමාත්‍ය වසන්ත සමරසිංහ මහතා,", "url": "https://sinhala.adaderana.lk/news.php?nid=207335"},
{"title": "කොටහේන OICට මරණ තර්ජන", "body": "කොටහේන පොලීසියේ ස්ථානාධිපතිවරයාට මරණ තර්ජන කළ සැකකරුවන් අත්අඩංගුවට ගෙන අධිකරණයට ඉදිරිපත් කරන ලෙස කොළඹ මහෙස්ත්‍රාත් අධිකරණය නියෝග කර තිබේ. තමන් \"මෝදර නිපුන\" ලෙස හඳුන්වාගත් අයෙක් කොටහේන පොලිස්  ස්ථානාධිපතිවරයා වෙත මෙලෙස මරණ තර්ජන සිදුකර තිබුණි. කොටහේන, ගල්පොත්ත හන්දියේ පිහිටි දුරකතන අලෙවිසලක හිමිකරුවකු පසුගිය පෙබරවාරි 21වනදා රාත්‍රීයේ යතුරුපැදියකින් පැමිණි දෙදෙනකු විසින් වෙඩිතබා ඝාතනය කරනු ලැබීය. අනතුරුව පළාගිය වෙඩික්කරුවන් දෙදෙනාව පොලීසිය විසින් එදිනම අත්අඩංගුවට ගත් අතර වෙඩිතැබීම සඳහා භාවිත කළ ගිනිඅවියද සොයාගත්තේය. එහිදී සිදුකළ ප්‍රශ්න කිරීම්වලින් පසුව සඟවා තිබූ ගිනිඅවි පෙන්වීම සඳහා වෙඩික්කරුවන් පොලීසිය විසින් මට්ටක්කුලිය, කාකදූපත ප්‍රදේශයට රැගෙන ගොස් තිබුණි. එම අවස්ථාවේදී පොලිස් නිලධාරීන්ට වෙඩික්කරුවන් විසින් ප්‍රහාරයක් එල්ලකිරීමට යෑමේදී පොලීසිය සිදුකළ වෙඩිතැබීමෙන් ඔවුන් දෙදෙනා ජීවිතක්ෂයට පත්වුණි. පසුගිය පෙබරවාරි 22වනදා අලුයම එය සිදුවූ අතර ඊට මද වේලාවකට පසුව කොටහේන පොලිසියේ ස්ථානාධිපති කෝසල ලියානාරච්චි මහතාට දේශීය දුරකතන අංකයකින් ඇමතුමක් ලැබී ඇති බව පොලීසිය පැවසීය. මෝදර නිපුන තමන්  බව පවසමින් ඇමතුම ලබාදුන් පුද්ගලයා එහිදී පවසා ඇත්තේ, \"ගම්පහ දාපු සෙල්ලම් දාන්න බැහැ, හොඳින්ද නරකින්ද වෙන්න ඕනේ\" යනුවෙනි. අනතුරුව කොටහේන පොලීසිය ඊයේ අලුත්කඩේ අතිරේක මහෙස්ත්‍රාත් පවිත්‍රා සංජීවනී පතිරාජ මහත්මිය වෙත අදාළ මරණ තර්ජනය පිළිබඳව සිදුකළ කරුණු දැක්වීමෙන් පසුව සැකකරුවන් වහාම අත්අඩංගුවට ගන්නා ලෙස පොලීසියට නියෝග කර තිබේ.", "url": "https://sinhala.adaderana.lk/news.php?nid=207334"},
{"title": "දිස්ත්‍රික් තේරීම්භාර නිලධාරීන්ට කැඳවීමක්", "body": "පළාත් පාලන ආයතන මැතිවරණයට අදාළ නාමයෝජනා කැඳවීමෙන් පසු සිය මූලික වැඩකටයුතු ආරම්භ කර ඇති බව මැතිවරණ කොමිසම පවසයි. ඒ අනුව දිස්ත්‍රික් තේරීම්භාර නිලධාරීන් සහ සහකාර මැතිවරණ තේරීම්භාර නිලධාරීන් කොළඹට කැඳවීමට මැතිවරණ කොමිසම පියවර ගෙන තිබේ. මෙම සාකච්ඡාව එළැඹෙන සෙනසුරාදා දිනයේදී පැවැත්වීමට සැලසුම් කර ඇති අතර ඒ සම්බන්ධයෙන් අවසන් තීරණයක් හෙට (06) පැවැත්වෙන මැතිවරණ කොමිෂන් සභා රැස්වීමේදී ගැනීමට නියමිත බව සඳහන් වෙයි. පළාත් පාලන මැතිවරණයට අදාළව නාමයෝජනා කැඳවීමේ නිවේදනය නිකුත් කිරීමෙන් අනතුරුව මැතිවරණ කොමිසම රැස්වන පළමු අවස්ථාව මෙය වෙයි. මෙහිදී මැතිවරණයට අදාළ සැලසුම් කිරීම් සහ ඒ සම්බන්ධයෙන් මතුවන ගැටලු පිළිබඳ සාකච්ඡා කිරීමට නියමිත බව සඳහන් ය. මේ අතර පළාත් පාලන ඡන්දයේ තැපැල් ඡන්ද අයදුම්පත් භාර ගැනීමේ කටයුතු එළැඹෙන 12 වනදා මධ්‍යම රාත්‍රී 12න් අවසන් වන බව මැතිවරණ කොමිෂන් සභාව නිවේදනය කළේය. තැපැල් ඡන්ද අයදුම්පත් භාරගැනීමේ කාලසීමාව කිසිසේත් දීර්ඝ නොකරන බවද එම කොමිසම පැවසීය. මේ අතර පළාත් පාලන ආයතන මැතිවරණයේ නාමයෝජනා භාරගැනීම එළැඹෙන 17 වනදා ආරම්භ වෙයි.", "url": "https://sinhala.adaderana.lk/news.php?nid=207333"},
{"title": "මෝදි අප්‍රේල් මුල දිවයිනට?", "body": "ඉන්දීය අග්‍රාමාත්‍ය නරේන්ද්‍ර මෝදි එළඹෙන අප්‍රේල් මාසයේ ශ්‍රී ලංකාවට පැමිණීමට නියමිතව තිබේ. ඒ අනුව අප්‍රේල් මාසයේ මුල් සති දෙක ඇතුළත ඔහු දිවයිනට පැමිණීමට නියමිත බව වාර්තා වෙයි. ජනාධිපති අනුර කුමාර දිසානායක මහතාගේ ඉන්දීය සංචාරයේ දී ඉන්දීය අග්‍රාමාත්‍ය නරේන්ද්‍ර මෝදී හට මෙරට සංචාරයක නිරතවන ලෙස ආරාධනා කර තිබුණි. එම සංචාරයේ දී ආර්ථික සබඳතා ඇතුළු කරුණු ගණනාවක් කෙරෙහි අවධානය යොමු වනු ඇති බවට ඉන්දීය මාධ්‍ය වාර්තා කර තිබුණි. මේ අතර ඉන්දීය මහකොමසාරිස් කාර්යාලයද පසුගිය ජනවාරියේ නිවේදනය කර තිබුණේ ඉන්දීය අග්‍රාමාත්‍ය මෙරට සංචාරයක නිරතවන බවය. එහෙත් ඒ පිළිබඳ නිශ්චිත දිනයක් සඳහන් කර නොතිබුණි.", "url": "https://sinhala.adaderana.lk/news.php?nid=207337"},
{"title": "සංචාරක ක්ෂේත්‍රයේ  නිරත පිරිසට දායක විශ්‍රාම වැටුප් ක්‍රමවේදයක්", "body": "සංචාරක ක්ෂේත්‍රයේ නිරත පිරිස වෙනුවෙන් දායක විශ්‍රාම වැටුප් ක්‍රමවේදයක් මේ වසර තුළ හඳුන්වාදීමට නියමිත බව සංචාරක නියෝජ්‍ය අමාත්‍ය රුවන් චමින්ද රණසිංහ මහතා පැවසීය. අද (05) පාර්ලිමේන්තුවේ දී සමගි ජන බලවේගයේ පාර්ලිමේන්තු මන්ත්‍රී හේෂා විතානගේ මහතා විසින් අසන ලද පැනයකට පිළිතුරු දෙමින් නියෝජ්‍ය අමාත්‍යවරයා සඳහන් කර සිටියේ, සමාජ සුබසාධන වැඩසටහනක් ද සංචාරක ක්ෂේත්‍රයේ නිරත පිරිස වෙනුවෙන් පැවැත්වීමට නියමිත බවය. එමෙන්ම සංචාරක ක්ෂේත්‍රයේ අනාගතය වෙනුවෙන් සංචාරක ආකර්ෂණ 100ක් මේ වනවිට හඳුනාගනිමින් සිටින බව ද පැවසු නියෝජ්‍ය අමාත්‍යවරයා, එක් ආකර්ෂණයක් සඳහා රු මිලියන 10 බැගින් වෙන්කර එහි මුලික පහසුකම් සංවර්ධනය කිරීමට බලාපොරොත්තු වන බව ද පැවසීය. මේ අතර සංචාරකයින් වෙනුවෙන් Rest Centers ඉදිකිරීමට ද රජය මේ වනවිට තීරණය කර ඇතැයි ද නියෝජ්‍ය අමාත්‍යවරයා මෙහිදී වැඩිදුරටත් කියා සිටියේය.", "url": "https://sinhala.adaderana.lk/news.php?nid=207331"},
{"title": "රාමේෂ්වරම් ධීවරයින් වර්ජනය අවසන් කරයි", "body": "ශ්‍රී ලංකා නාවික හමුදා අත්අඩංගුවට ගත් සිය ධීවරයින් නිදහස් කරන ලෙස ඉල්ලා දකුණු ඉන්දියාවේ රාමේෂ්වරම් ධීවරයින් දින 8ක් පුරා පැවැත්වූ වැඩවර්ජනය අවසන් කර තිබේ. ඒ, ශ්‍රී ලංකාවේදී අත්අඩංගුවට පත්වී සිටින ධීවරයින්ගේ පවුල් සඳහා ලබාදෙන ආධාර මුදල් වැඩි කරන බවට ඉන්දීය මහ ඇමති එම්. කේ. ස්ටාලින් විසින් පොරොන්දුවීමත් සමඟය. ඉන්දීය මාධ්‍ය වාර්තා කළේ මෙතෙක් අත්අඩංගුවට පත් බෝට්ටු අයත් වූ ධීවරයින් සඳහා ලබාදෙන මූල්‍ය ආධාර වන රුපියල් ලක්ෂ 6ක මුදල රුපියල් ලක්ෂ 8 දක්වා වැඩි කිරීමටත්, ලංකාවේදී අත්අඩංගුවට පත් ධීවරයින්ගේ පවුල්වල සාමාජිකයින් සඳහා දෛනික ආධාර රුපියල් 350 සිට රුපියල් 500 දක්වා වැඩි කිරීම සම්බන්ධයෙන් රාමේෂ්වරම් ධීවර සංගම් මහ ඇමතිවරයාට ස්තූතිය පළ කර ඇති බවය. ශ්‍රී ලංකා නාවික හමුදාව විසින් තම ධීවරයින් අත්අඩංගුවට ගැනීමට විරෝධය පල කරමින් තමිල්නාඩු රාමේෂ්වරම්  ධීවරයින් මාර්තු 01 වෙනිදා මාරාන්තික උපවාසයක් ආරම්භ කර තිබුණි. විරෝධතාවය හේතුවෙන් රාමේෂ්වරම් ධීවරයින්, පෙබරවාරි 24 වන දින සිට ධීවර කටයුතුවලින් බැහැර විය. කෙසේවෙතත් මාර්තු 08 වෙනි දින සිට ඔවුන් නැවත ධීවර කටයුතු ආරම්භ කරන බවට දැනුම්දී ඇත.", "url": "https://sinhala.adaderana.lk/news.php?nid=207329"},
{"title": "ඉන්දීය විදේශ ඇමති බ්‍රිතාන්‍ය අගමැති හමුවෙයි", "body": "ඉන්දීය විදේශ ඇමති එස්. ජයශංකර් සහ බ්‍රිතාන්‍ය අග්‍රාමාත්‍යවරයා අතර හමුවක් සිදුවී තිබේ. ඒ ජයශංකර්ගේ බ්‍රිතාන්‍ය සංචාරය අතරතුරදීය. මෙම හමුවේදී ද්විපාර්ශ්වික සහයෝගීතාවය සහ රුසියානු-යුක්‍රේන ගැටුම පිළිබඳ එක්සත් රාජධානියේ ඉදිරි දර්ශනය සම්බන්ධයෙන් ද සාකච්ඡා කර තිබේ.", "url": "https://sinhala.adaderana.lk/news.php?nid=207328"},
{"title": "ගුවන්තොටේ හිරවුණු සුදුවෙන කිරිපිටි ටින්", "body": "නීතිවිරෝධිව මෙරටට රැගෙන ආ රුපියල් ලක්ෂ 18ක් වටිනා සිරුර පැහැපත් කිරීමට යොදා ගන්නා විටමින් අඩංගු කිරිපිටි ටින් 179ක් සමග පුද්ගලයින් දෙදෙනෙකු අත්අඩංගුවට ගෙන තිබේ. ඔවුන් අද (05) උදෑසන ගුවන්තොටුපොළ රේගු නිලධාරීන් පිරිසක් විසින් අත්අඩංගුවට ගෙන තිබුණි. සැකකරුවන් අතරින් එක් අයෙකු මීගමුව ප්‍රදේශයේ පදිංචිකරුවෙකු වන අතර අනෙක් තැනැත්තිය කොළඹ, කොටහේන ප්‍රදේශයේ පදිංචිකාරිනියකි. ඔවුන් දෙදෙනා උදෑසන මැලේසියාවේ සිට මෙරටට පැමිණි ගුවන්යානයෙන් කටුනායක ගුවන්තොටුපොළ වෙත පැමිණ තිබුණි. මනුෂ්‍ය පරිභෝජනයට සුදුසු බවට ජාතික ඖෂධ අධිකාරියේ අවසරයකින් තොරව එම කිරිපිටි තොගය මෙරටට රැගෙන විත් ඇති බව වාර්තා වෙයි. කටුනායක ගුවන්තොටුපොළ රේගු නිලධාරීන් මෙම සැකකරුවන් දෙදෙනා අත්අඩංගුවේ තබා ගෙන විමර්ශන කටයුතු සිදු කරමින් සිටින බව අද දෙරණ වාර්තාකරු පැවසීය.", "url": "https://sinhala.adaderana.lk/news.php?nid=207327"},
{"title": "රටට ම ආදර්ශයක් දුන් මලියදේවයේ දිරිය පුතු", "body": "මේ සංවේදී වචන පෙළ අපට ඇහෙන්නේ ඉතා අධිෂ්ඨානශීලි සහ ධෛර්යවන්ත පාසල් සිසුවෙකුගේ මුවිනි. ඒ මලියදේව විද්‍යාලයේ වාණිජ අංශයෙන් උසස් පෙළ හදාරන බී. එල්. නිපුණ මනෝද්‍ය කොඩිකාර ශිෂ්‍යයාය. නිවාසන්තර ක්‍රීඩා තරග සඳහා පුහුණුවීම් කටයුතු කරන අතරතුර පසුගිය පෙබරවාරි 25 වෙනිදා නිපුණගේ ආදරණීය මෑණියන් වූ 42 හැවිරිදි පද්මිණී මානෙල් මහත්මිය ජීවිතයට සමුදී තිබුණි. ඇයගේ වියෝව නිපුණට දරාගත නොහැකි වූ කනගාටුවක් මෙන්ම අභියෝගාත්මක අවස්ථාවක් බවට පත්විය. නිපුණට එය වඩාත්ම පීඩාකාරී වුයේ ඔහුට සිටි එකම ඥාතියා වුයේ ද ඔහුගේ මව පමණක් වීම නිසාවෙනි. ඒ අභියෝගාත්මක අවස්ථාවේ ඔහුට ඉතිරිවී තිබුණේ, දරාගැනීමේ ශක්තිය අධිෂ්ඨානය සහ කැපකිරීම පමණි.  ඒ කැපකිරීම වෙනුවෙන් නිපුණව තනි නොකර ඔහුට ශක්තියක් වූයේ ඔහු ඉගෙන ගත් පාසලයි. මවගේ අවසන් කටයුතු සියල්ලම සංවිධානය කරනු ලැබුවේ ද පාසල මුලිකත්වයෙන් වීම ද එම අවස්ථාවේ දී නිපුණට ලැබුණු මහත් ශක්තියකි. දින හයක් පමණ කුරුණෑගල ශික්ෂණ රෝහලේ මෘත ශරීරාගාරයේ තැන්පත් කර තිබූ නිපුණගේ මවගේ දේහය පසුගිය 3 වනදා කුරුණෑගල නගර සභාවට අයත් අවමංගල ශාලාවක තැන්පත්කර ඇයගේ අවසන් කටයුතු සියල්ල කුරුණෑගල මලියදේව විද්‍යාලයේ මුලිකත්වයෙන් සිදුවුණි. මෙහිදී අදහස් දැක්වූ මලියදේව විදුහලේ විදුහල්පති ඩබ්. එම්. සි. කේ. මහමිතව මහතා මෙලෙස අදහස් දැක්විය. නිපුණ තම මවත් සමග යන්තම්පලාව ප්‍රදේශයේ ජීවත් වුවද ඔහුට තම මෑණියන්ගේ දේහය නිවසට ගෙනයාමට තරම් හැකියාවක් තිබුණේ නැත.  ඔහු ඒ වන විට විද්‍යාලයේ රාජසිංහ නිවාසය නියෝජනය කරන ක්‍රීඩා නායකයා ලෙස කටයුතු කළේය. එමෙන්ම සෑම වසරකම උස පැනීමේ තරග ඉසව්වෙන් වාර්තා තබමින් ජයග්‍රහණ ලද නිපුණ මෙවර ක්‍රීඩා උළෙලේදීද වාර්තාවක් තැබීමට සූදානම් වෙමින් සිට ඇත. ඒ සඳහා ද දිරිගැන්වූයේ නිපුණගේ මව සෑම දිනකම පෙරවරු හයේ සිට පස්වරු හය දක්වා නිපුණගේ පසුපස සෙවනැල්ලෙමින් සිටියාය.   ඇයගේ එකම බලාපොරොත්තුව වී ඇත්තේ ද, මෙතෙක් පාසලේ තබා ඇති වාර්තාව බිඳකහෙළමින් තම පුතුට ඉදිරියට යනු දැකීමය. ඊට පසු දින තරඟයට මුහුණදීමට සිදුවූ නිසා තම මවගේ දේහය කුරුණෑගල ශික්ෂණ රෝහලේ මෘත ශරීරාගාරය තුළ තබන්නට විද්‍යාලයේ ඉගෙනුම ලබන සොයුරෙකුගේ මවගේ මැදිහත්වීමෙන් රෝහල් කාර්ය මණ්ඩලය අවස්ථාව සලසා දී තිබුණි. දහස් ගණන් ශිෂ්‍ය ශිෂ්‍යාවන්ට ආදර්ශයක් දෙමින්, මවගේ බලාපොරොත්තු ඉටුකරන්නට ශක්තියක් වෙමින් සියල්ල දරාගත් නිපුණ උස පැනීමේ තරඟයෙන් විද්‍යාලයෙන් නව වාර්තාවක් තබමින් පසුගිය 28 වන දා ජයග්‍රහණය හිමිකර ගත්තේය.  එහෙත් ඔහුගේ ජයග්‍රහණය දකින්නට ඒ වන විට ඔහුගේ මව ජීවතුන් අතර නොසිටීම සියලුදෙනාටම දරාගත නොහැකි අවස්ථාවක් වුණි. මවගේ අවසන් කටයුතුවලින් පසුව මාධ්‍යයට අදහස් දැක්වූ නිපුණ,", "url": "https://sinhala.adaderana.lk/news.php?nid=207326"},
{"title": "පාකිස්තානයේ හමුදා පරිශ්‍රයකට ත්‍රස්ත ප්‍රහාරයක්", "body": "සටන්කාමී කණ්ඩායමකට අයත් මරාගෙන මැරෙන බෝම්බකරුවන් පිරිසක් වයඹදිග පාකිස්තානයේ හමුදා පරිශ්‍රයකට පුපුරණ ද්‍රව්‍ය පිරවූ මෝටර් රථ දෙකක් ‍රැගෙනවිත් පුපුරවා හැර ඇති බව විදෙස් මාධ්‍ය වාර්තා කරයි. එහිදී සිදුවූ දැවැන්ත පිපිරීම් හමුවේ සිවිල් වැසියන් 9 දෙනෙකු මියගොස් ඇත. සිද්ධියෙන් අවම වශයෙන් තවත් 20 දෙනෙකු තුවාල ලබා ඇති බවත් විදෙස් මාධ්‍ය පවසයි. එරට වාර්තා පෙන්වා දෙන්නේ මරාගෙන මැරෙන බෝම්බකරුවන්ගෙන් පසුව සටන්කාමීන් 12 දෙනෙකු පරිශ්‍රයට කඩාවැදීමට උත්සාහ කර ඇති බවය.", "url": "https://sinhala.adaderana.lk/news.php?nid=207330"},
{"title": "අයවැය කාරක සභා විවාදය ඇරඹෙයි", "body": "කථානායකවරයාගේ ප්‍රධානත්වයෙන් පාර්ලිමේන්තු කටයුතු මේ වනවිට ආරම්භ කර තිබේ. එහි සජීවි විකාශය ඉහතින් දැක්වේ.", "url": "https://sinhala.adaderana.lk/news.php?nid=207325"},
{"title": "කුෂ් මත්ද්‍රව්‍ය තොගයක් සමග කටුනායකදී අයෙක් කොටුවෙයි", "body": "කුෂ් මත්ද්‍රව්‍ය තොගයක් රැගෙන මෙරටට ඇතුළුවීමට තැත් කළ විදේශික ගුවන් මගියෙක් අද (05) අලුයම කටුනායක ගුවන්තොටුපොළ පරිශ්‍රයේදී අත්අඩංගුවට ගෙන තිබේ. රේගු මත්ද්‍රව්‍ය පාලන අංශයේ නිලධාරීන් විසින් පැමිණීමේ පර්යන්තයේ දී සැකකරුව අත්අඩංගුවට ගෙන ඇත. සැකකරු 34 හැවිරිදි තායි ජාතිකයෙකු වන අතර තායිලන්තයේ බැංකොක් නුවර සිට කටුනායකට පැමිණ තිබේ. ඔහු විසින් රැගෙන ආ ගමන් මලු තුළ ආහාර අඩංගු පැකට් තුළ තිබී මෙම කුෂ් මත්ද්‍රව්‍ය කිලෝග්‍රෑම් 05යි ග්‍රෑම් 200ක් සොයා ගැනුණි. එහි වටිනාකම රුපියල් පන් කෝටි 20 ලක්ෂයක් පමණ වෙන බව වාර්තා වෙයි. සිද්ධිය සම්බන්ධයෙන් වැඩිදුර විමර්ශන සඳහා සැකකරුව කටුනායක ගුවන්තොටුපොළ පොලිස් මත්ද්‍රව්‍ය කාර්යාංශයේ නිලධාරීන් වෙත භාරදී තිබේ.", "url": "https://sinhala.adaderana.lk/news.php?nid=207324"},
{"title": "මාධ්‍යවේදිනියකගේ සැමියාගේ අභිරහස් මරණය ගැන පරීක්ෂණ CIDයට", "body": "මාධ්‍යවේදිනියකගේ සැමියාගේ අභිරහස් මරණය සම්බන්ධයෙන් වැඩිදුර විමර්ශන සිදුකිරීමට ගල්කිස්ස අතිරේක මහෙස්ත්‍රාත් හේමාලි හාල්පන්දෙණිය මහත්මිය අපරාධ පරීක්ෂණ දෙපාර්තමේන්තුවට භාර දී තිබේ. ඒ අනුව මාර්තු මස 18 වන දින අපරාධ පරීක්ෂණ දෙපාර්තමේන්තුවේ අධ්‍යක්ෂවරයාට අධිකරණය හමුවේ පෙනී සිටින ලෙසද නොතීසි නිකුත් කර ඇත. මෙලෙස අභිරහස් ලෙස මිය ගොස් ඇත්තේ අගොස්තිනුගේ සමරජීව නැමැති දෙහිවල වෛද්‍ය පාරේ පදිංචිව සිටි 60 හැවිරිදි පුද්ගලයෙක් බව සඳහන්ය. සිය සැමියා ජනවාරී මස පළමුවනදා රැකියාවට පිටත්ව ගොස් නැවත නිවස කරා නොපැමිණිම හේතුවෙන් ඒ පිළිබඳව සොයා බැලීමේදී ඊට පසුදින එනම් ජනවාරි 2 වන දින දකුණු කොළඹ ශික්ෂණ රෝහලේ තැළුම් පහරවල් සහිතව ඉතා අසාධ්‍ය තත්ත්වයෙන් සිටියදී සොයා ගෙන තිබේ. අසාධ්‍ය තත්ත්වයේ සිටි තුවාලකරු ජනවාරි මස 03 වන දින උදෑසන මියගොස්  ඇති බව වාර්තා වේ. මියගිය පුද්ගලයා දෙහිවල හිල් වීදියේ නීතිඥවරියකට අයත් නිවසෙහි මිදුලෙහි වැටී සිටින බවට නීතිඥවරියගේ සැමියා වන හිටපු ගුවන් හමුදා නිලධාරිවරයා විසින් 119 පොලිස් හදිසි ඇමතුම් අංශයට දැනුම් දී තිබේ. එම දුරකථන ඇමතුමට අනුව රාත්‍රී 11ට පමණ දෙහිවල පොලිසියේ නිලධාරීන් එම ස්ථානයට ගොස් පරීක්ෂා කර තුවාල සහිත පුද්ගලයා රෝහල්ගත කිරීමට කටයුතු නොකර,  තුවාලකරු සෝදා ඔහුට වෙනත් ඇඳුම් ඇන්ඳවීමට කටයුතු කර තිබීම සැකයට තුඩු දෙන බව අගතියට පත් පාර්ශවය වෙනුවෙන් කරුණු දක්වමින් නීතිඥ ගීත්ම ප්‍රනාන්දු මහතා අධිකරණය හමුවේ සඳහන් කළේය. මරණය සම්බන්ධයෙන් දෙහිවල පොලීසිය නිසි විමර්ශනයක් සිදුකර නොමැති බවඳ එම නීතීඥවරයා තවදුරටත් කරුණු දක්වා ඇති බව සඳහන්ය. නිවසේ හිමිකරු ඇතුළු නිවැසියන්ගෙන් මේ වනවිට ප්‍රකාශ ලබාගෙන ඇති බව දෙහිවල පොලීසිය විසින් අධිකරණය හමුවේ කරුණු දක්වා සිටියේය. ඉදිරිපත්වූ කරුණු සළකා බැලූ අතිරේක මහෙස්ත්‍රාත්වරිය මරණයට හේතුව මොට ආයුධයකින්  පහරදීමක් ලෙසට මරණ පරීක්ෂණ වාර්තාවේ සඳහන් වී තිබීම සහ මරණය සම්බන්ධයෙන් දෙහිවල පොලීසියෙන් සාධාරණ විමර්ශනයක් සිදුකිරීම බලාපොරොත්තු විය නොහැකි වීම යන කරුණු මත මරණය සම්බන්ධයෙන් වැඩිදුර විමර්ශන කටයුතු සිදුකිරීමට අපරාධ පරීක්ෂණ දෙපාර්තමේන්තුවට භාර දී තිබේ. අදාළ නඩුව නැවත මාර්තු මස 18 වන දින කැඳවීමට නියමිතය.", "url": "https://sinhala.adaderana.lk/news.php?nid=207322"},
{"title": "පාප්වහන්සේගේ සෞඛ්‍ය තත්ත්වය ස්ථාවරයි", "body": "ශ්වසන අපහසුතා අවස්ථා දෙකකට මුහුණ දීමෙන් පසු ෆ්‍රැන්සිස් පාප් වහන්සේගේ රෝගී තත්ත්වය ස්ථාවර වෙමින් ඇති බව වතිකානුව පවසයි. 88 හැවිරිදි පාප් වහන්සේ පෙබරවාරි මැද භාගයේ සිට නියුමෝනියාව සඳහා ප්‍රතිකාර ලබමින් රෝහල් ගතව පසුවෙයි. කෙසේවෙතත් උන්වහන්සේ කෘත්‍රීම ස්වසන ආධාරයක් ඔක්සිජන් ලබා ගනිමින් පසුවන බව සඳහන්ය. දින කිහිපයක් හුස්ම ගැනීමේ අපහසුතා අත්විඳීමෙන් පසු පෙබරවාරි මස 14 වන දින පාප් වහන්සේ රෝහල් ගත කරීමට පියවර ගෙන තිබුණි. වතිකානුව පවසන්නේ පාප් වහන්සේගේ සෞඛ්‍ය තත්ත්වය පිළිබඳව නිරන්තර අවධානයෙන් පසුවන අතර උන්වහන්සේ සම්පූර්ණයෙන්ම අසාධ්‍ය තත්ත්වයෙන් මිදී නොමැති බවය.", "url": "https://sinhala.adaderana.lk/news.php?nid=207323"},
{"title": "යාල වනෝද්‍යානයේ මාර්ග කිහිපයක් අද සිට විවෘතයි", "body": "තාවකාලිකව සංචාරකයින්ට වසා දැමුණු යාල ජාතික උද්‍යානය යේ  සීමිත මාර්ග ප්‍රමාණයක් අද (05) සිට විවෘත කිරීමට පියවර ගන්නා බව වනජීවි සංරක්ෂණ දෙපාර්තමේන්තුව පවසයි. එහි ප්‍රකාශයෙකු සඳහන් කළේ අද පස්වරු 2.00 සිට එම මාර්ග නැවත සංචාරකයන්ට විවෘත කෙරෙන බවය. පසුගිය දිනවල ඇදහැළුණු අධික වර්ෂාව හේතුවෙන් යාල ජාතික උද්‍යානයේ මාර්ග පද්ධතියට සිදුවන හානිය අවම කර ගැනීම සහ එමගින් එහි පරිසරය පද්ධතියට වන  බලපෑම අවම කර ගැනීම සඳහා යාල වනෝද්‍යානය මාර්තු 01 දින සිට තාවකාලිකය වසා දැමීමට පියවර ගත්තේය. කෙසේවෙතත් වර්ෂාව හේතුවෙන් අබලන් තත්ත්වයට පත්වීමට හැකියාව ඇති මාර්ග තවදුරටත් සංචාරකයන්ට වසා තැබෙන ඇත. අද උදෑසන කාලයේ යාල ජාතික උද්‍යානයට ලැබෙන වර්ෂා පතනය අනුව මේ තත්ත්වයයේ යම් වෙනසක් සිදුවිය හැකි බව වනජීවි සංරක්ෂණ දෙපාර්තමේන්තුව පැවසීය.", "url": "https://sinhala.adaderana.lk/news.php?nid=207321"},
{"title": "අමෙරිකාවේ රහස් සේවයට ගිය පුංචි DJ", "body": "අමෙරිකානු ජනාධිපති ඩොනල්ඩ් ට්‍රම්ප්ගේ නියමයෙන් 13 හැවිරිදි පිරිමි ළමයෙකු අමෙරිකාවේ එක්සත් ජනපද රහස් සේවයේ නියෝජිතයෙකු ලෙස බඳවා ගෙන තිබේ. ඔහු නමින් DJ ය. මීට වසර 06කට පෙර පුංචි DJට මොළය ආශ්‍රිත පිළිකා රෝගී තත්ත්වයක් වැලඳී තිබුණි. කෙසේ වෙතත් එම රෝග තත්ත්වය මේවන විට සුව වී ඇතැයි විදෙස් මාධ්‍ය වාර්තා කර තිබුණි. පුංචි DJ අමෙරිකානු ආරක්ෂක සේවයට බැඳීමට දැඩි ආශාවකින් සිට තිබුණි. එය අගයකිරීමක් ලෙස ජනාධිපති ඩොනල්ඩ් ට්‍රම්ප් විසින් එක්සත් ජනපද රහස් සේවයේ නියෝජිතයෙකු ලෙස DJ ව බඳවා ගෙන තිබේ.", "url": "https://sinhala.adaderana.lk/news.php?nid=207332"},
{"title": "රුපියල් මිලියන 69ක් වටින කේරළ ගංජා තොගයක් කොටුවෙයි", "body": "රුපියල් මිලියන 69කට අධික දළ වීථි වටිනාකමින් යුත් කේරළ ගංජා තොගයක් යාපනය වත්තිරායන් වෙරළේදී ආරක්ෂක අංශ සිය භාරයට ගෙන තිබේ. \r\n  \r\nශ්‍රී ලංකා නාවික හමුදාව, පොලිස් විශේෂ කාර්ය බළකාය එක්ව සිදුකළ විශේෂ සෝදිසි මෙහෙයුමකදී මෙම කේරළ ගංජා කිලෝ ග්‍රෑම් 174කට අධික ප්‍රමාණය සොයා ගෙන ඇති බව සඳහන්ය. එම වෙරළට ආසන්න කැලෑබඳ ප්‍රදේශයේ තිබූ සැකකටයුතු උර හතක් පරීක්‍ෂාවට ලක්කිරීමේදී මෙම කේරළ ගංජා තොගය සොයා ගෙන තිබේ. එම කේරළ ගංජා තොගය ඉදිරි නිතිමය කටයුතු සඳහා මරුතන්කර්නි පොලිස් විශේෂ කාර්ය බළකාය වෙත වෙත භාරදී ඇති බව සඳහන්ය.", "url": "https://sinhala.adaderana.lk/news.php?nid=207320"},
{"title": "අද කාලගුණය", "body": "ගාල්ල, මාතර, කළුතර සහ රත්නපුර දිස්ත්‍රික්කවල අද (05) සවස් කාලයේදී හෝ රාත්‍රී කාලයේදී ස්ථාන ස්වල්පයක වැසි හෝ ගිගුරුම් සහිත වැසි ඇතිවිය හැකි බව කාලගුණවිද්‍යා දෙපාර්තමේන්තුව පවසයි. එම දෙපාර්තමේන්තුව සඳහන් කරන්නේ, දිවයිනේ සෙසු ප්‍රදේශවල ප්‍රධාන වශයෙන් වැසි රහිත කාලගුණ තත්ත්වයක් පවතින බවය. බස්නාහිර, සබරගමුව, මධ්‍යම, වයඹ සහ උතුරු-මැද පළාත්වලත් ගාල්ල සහ මාතර දිස්ත්‍රික්කවලත් ඇතැම් ස්ථානවල උදෑසන කාලයේදී මීදුම් සහිත තත්ත්වයක් පැවතිය හැකියි.", "url": "https://sinhala.adaderana.lk/news.php?nid=207317"},
{"title": "හිටපු ඇමති මර්වින් සිල්වා අත්අඩංගුවට", "body": "හිටපු අමාත්‍යවරයෙකු වූ මර්වින් සිල්වා මහතා අපරාධ පරීක්ෂණ දෙපාර්තමේන්තුවේ නිලධාරීන් විසින් අත්අඩංගුවට ගෙන තිබේ. අද (05) රාත්‍රී පැලවත්ත, බත්තරමුල්ල ප්‍රදේශයේ පිහිටි ඔහුගේ නිවසේදී මෙම අත්අඩංගුවට ගැනීම සිදුකර ඇති බව පොලීසිය සඳහන් කළේය. කැලණිය ප්‍රදේශයේ ඉඩමක් සම්බන්ධයෙන් කූඨ ලේඛන සකස් කර මුදල් වංචා කිරීමේ චෝදනාවකට මර්වින් සිල්වා මහතා මෙලෙස අත්අඩංගුවට ගෙන තිබේ. අත්අඩංගුවට ගත් සැකකරු සම්බන්ධයෙන් අපරාධ පරීක්ෂණ දෙපාර්තමේන්තුව වැඩිදුර විමර්ශන ආරම්භ කර ඇති බව පොලිස් මාධ්‍ය කොට්ඨාශය සඳහන් කළේය.", "url": "https://sinhala.adaderana.lk/news.php?nid=207360"},
{"title": "ගණේමුල්ල සංජීව ඝාතන සිද්ධියට අදාළ නඩුව හෙට", "body": "ගණේමුල්ල සංජීව ඝාතන සිද්ධියට අදාළව රක්ෂිත බන්ධනාගාරගත කර සිටින සැකකරුවන් 9 දෙනා සම්බන්ධ නඩුව ස්කයිප් තාක්ෂණය ඔස්සේ හෙට (07) කැඳවීමට  අවශ්‍ය පියවර ගන්නා මෙන් කොළඹ ප්‍රධාන මහෙස්ත්‍රාත් තනූජා ලක්මාලි මහත්මිය නියෝග කර තිබේ. මීට අදාළ නියෝගය ප්‍රධාන මහෙස්ත්‍රාත්වරිය විසින් එම අධිකරණයේ ලේඛකාධිකාරීවරිය වෙත නිකුත් කර ඇත. ඊට අවශ්‍ය කටයුතු සූදානම් කරන ලෙස අධිකරණයේ ලේඛකාධිකාරිවරිය විසින් බන්ධනාගාර නිලධාරීන්ටද දැනුම්දී තිබේ. බන්ධනාගාරගත කර සිටින අදාළ සැකකරුවන් අධිකරණය වෙත රැගෙන ඒමේදී මතුවිය හැකි අනාරක්ෂිත තත්ත්වය සැලකිල්ලට ගනිමින් මහෙස්ත්‍රාත්වරිය එම දැනුම්දීම සිදුකර තිබෙන බව වාර්තා වේ.", "url": "https://sinhala.adaderana.lk/news.php?nid=207396"},
{"title": "ව්‍යාජ අංක තහඩු යෙදූ වාහන ළඟ තබාගත් තිදෙනෙක් අත්අඩංගුවට", "body": "තීරුබදු රහිතව ගෙන්වා ව්‍යාජ අංක තහඩු සවි කර භාවිතා කරන ලද වාහන සන්තකයේ තබා ගත් සැකකරුවන් තිදෙනෙකු අත්අඩංගුවට ගෙන තිබේ. ඊයේ (04) එම සැකකරුවන් අත්අඩංගුවට ගෙන තිබුණේ පැල්මඩුල්ල පොලීසියේ නිලධාරීන් විසින්ය. තීරුබදු රහිතව මෙරටට ගෙන්වා ව්‍යාජ අංක තහඩු සවි කරන ලද ජීප් රථයක් හා මෝටර් රථයක් පැල්මඩුල්ල පොලිස් වසමේ ගරාජයක සඟවා තිබියදී සොයගනු ලැබුවේ 2024 ඔක්තෝබර් 13 වනදාය. ඒ පැල්මඩුල්ල පොලිස් ස්ථානයට ලද තොරතුරකට අනුවය. ඒ අනුව, පැල්මඩුල්ල පොලීසිය අදාළ වාහන දෙක පොලිස් භාරයට ගෙන විමර්ශන ආරම්භ කර තිබිණි.  එහිදී සිදුකළ වැඩිදුර විමර්ශනය ඊයේ අදාළ සැකකරුවන් අත්අඩංගුවට ගෙන තිබුණේ ඉහත වාහන සන්තකයේ තබා ගැනීම, තීරුබදු රහිතව මෙරටට ගෙන්විම හා ව්‍යාජ අංක තහඩු සවි කර භාවිත කිරීම යන වැරදි  සම්බන්ධයෙනි. අත්අඩංගුවට ගත් සැකකරුවන් අවුරුදු 49, 59 හා 61  යන වයස්වල පසුවන ඇඹිලිපිටිය හා මාමඩල ප්‍රදේශවල පදිංචිකරුවන් බව පොලීසිය පවසයි. සැකකරුවන් ඊයේ පැල්මඩුල්ල මහෙස්ත්‍රාත් අධිකරණය වෙත ඉදිරිපත් කිරීමෙන් පසු  මාර්තු 11 වනදා දක්වා රක්ෂිත බන්ධනාගාර ගත කර ඇත.  පැල්මඩුල්ල පොලිසිය වැඩිදුර විමර්ශන සිදු කරනු ලබයි.", "url": "https://sinhala.adaderana.lk/news.php?nid=207319"},
{"title": "හිටපු ඇමති මර්වින්ට වැඩ වැරදුණු ඉඩම් ගනුදෙනුව", "body": "හිටපු ජනාධිපති මහින්ද රාජපක්ෂ සමයේ මහජන සම්බන්ධතා අමාත්‍යවරයා ලෙස කටයුතු කළ මර්වින් සිල්වා මහතා අපරාධ පරීක්ෂණ දෙපාර්තමේන්තුව ඊයේ (5) රාත්‍රියේ අත්අඩංගුවට ගනු ලැබීය. ඒ බත්තරමුල්ල ප්‍රදේශයේ පිහිටි ඔහුගේ නිවසේදීය. මෙම අත්අඩංගුවට ගැනීම සිදුකර තිබුණේ, කිරිබත්ගොඩ ප්‍රදේශයේ රජයට අයත් ඉඩමක් ව්‍යාජ ඔප්පු සකස්කර පෞද්ගලික අංශයට විකිණීමේ සිද්ධියකට අදාළ සැකකරුවන් අත්අඩංගුවට ගන්නැයි නීතිපතිවරයා ලබාදුන් උපදෙස්වලට අනුවය.  ඒ අනුව මෙම සිද්ධිය සම්බන්ධයෙන් මර්වින් සිල්වා මහතාට අමතරව තවත් සැකකරුවන් දෙදෙනෙක් අත්අඩංගුවට ගනු ලැබීය. අත්අඩංගුවටගත් සැකකරුවන් අපරාධ පරීක්ෂණ දෙපාර්තමේන්තුවට රැගෙනවිත් ප්‍රකාශ සටහන් කරගැනීමෙන් අනතුරුව අද (6) පස්වරුවේ මහර මහේස්ත්‍රාත් අධිකරණයට ඉදිරිපත් කළේය. අත්අඩංගුවටගත් සෙසු සැකකරුවන් වන්නේ නවීන් වීරකෝන් සහ සිංහබාහු ජයන්ත යන තැනැත්තන්ය. මෙහිදී සැකකරුවන් අධිකරණයට ඉදිරිපත් කරමින් අපරාධ පරීක්ෂණ දෙපාර්තමේන්තුවේ මූල්‍ය අපරාධ විමර්ශන ඒකකය කරුණු දැක්වීම ආරම්භ කළේය. අනතුරුව සැකකරුවන් වෙනුවෙන් පෙනීසිටි නීතිඥයින් කියා සිටියේ, අදාළ දේපොළ රජයට අයත්ද යන්න ප්‍රශ්නගත බැවින් මෙම නඩුවට අදාළව පොදුදේපොළ පනත යොදාගත නොහැකි බවයි. ඒ අනුව සැකකරුවන්ට ඇප ලබාදෙන ලෙස ඔවුන් ඉල්ලා සිටියේය. අනතුරුව විමර්ශන නිලධාරීන් විවෘත අධිකරණයේ යළි කරුණු දැක්වූහ.  යැයි පැවසූ බවද ඔහු ප්‍රකාශයේදී සඳහන් කළා.  එබැවින් ස්වාමීනි මෙය එවකට ප්‍රදේශය භාර ඇමතිවරයා, ප්‍රාදේශීය සභාපතිවරයා හා එහි මන්ත්‍රීවරු, එහි ව්‍යාපාරිකයින් කුමන්ත්‍රණකාරී ලෙස එකතුවී පොදු චේතනාවෙන් ව්‍යාජ ඔප්පු සාදා සිදුකළ ක්‍රියාවක්'' ඉදිරිපත් වූ කරුණු සලකාබැලූ මහර මහෙස්ත්‍රාත් කාංචනා එන්. සිල්වා මහත්මිය ප්‍රකාශ කළේ අදාළ දේපොළ පොදුදේපොළක් බව බැලූබැල්මට පෙනීයන බවයි. ඒ අනුව හිටපු අමාත්‍ය මර්වින් සිල්වා මහතා ඇතුළු සැකකරුවන් තිදෙනා මාර්තු 17 වැනිදා දක්වා රක්ෂිත බන්ධනාගාරගත කරන ලෙස මහෙස්ත්‍රාත්වරිය නියම කළාය.", "url": "https://sinhala.adaderana.lk/news.php?nid=207394"},
{"title": "මම දන්නවා පාස්කු ප්‍රහාරයේ මහමොළකාරයා - ඥානසාර හිමි", "body": "පාස්කු ප්‍රහාරයේ මහමොළකරු තමා දන්නා අතර එය ජනාධිපතිවරයාට සහ ඉහළ ආරක්ෂක නිලධාරීන්ට දැනුම්දෙන බව බොදුබල සේනා සංවිධානයේ මහලේකම් පූජ්‍ය ගලගොඩඅත්තේ ඥානසාර හිමියන් පවසයි. උන්වහන්සේ මෙම අදහස් පළ කළේ අද (6) පෙරවරුවේ මහනුවරදී මල්වතු - අස්ගිරි මහනාහිමිවරුන් බැහැදැකීමෙන් අනතුරුව මාධ්‍ය වෙත අදහස් දක්වමිනි. බොදුබල සේනා සංවිධානයේ මහලේකම් පූජ්‍ය ගලගොඩඅත්තේ ඥානසාර හිමි,", "url": "https://sinhala.adaderana.lk/news.php?nid=207397"},
{"title": "මිද්දෙණිය ත්‍රිත්ව ඝාතනය පිටුපස රහස හෙළිවෙයි", "body": "අනුර විදානගමගේ හෙවත් කජ්ජා හා ඔහුගේ දරුදෙදෙනා මිද්දෙණියේදී ඝාතනය කර ඇත්තේ බැකෝ සමන්ට අයත් ගංජා පාර්සලයක් පැහැරගැනීමේ සිද්ධියකට එකටඑක කිරීමක් බව පොලීසිය විමර්ශන මගින් තහවුරු කරගෙන තිබේ. අත්අඩංගුවට ගත් වෙඩික්කරු පොලිසිය හමුවේ පවසා ඇත්තේ, තමන් අධික ණය බරකින් පෙළීම හේතුවෙන් බැකෝ සමන්ගේ කොන්ත්‍රාත්තුවක් මත මෙය කළ බවයි. මිද්දණෙිය ප්‍රදේශයේදී පසුගිය පෙබරවාරි 18වනදා කජ්ජා නැමැත්තා නාඳුනන තුවක්කුකරුවකුගේ වෙඩි ප්‍රහාරයකින් ජීවිතක්ෂයට පත්වූ අතර, එම වෙඩි වැදීමෙන් තුවාල ලැබූ ඔහුගේ දරු දෙදෙනාද පසුව මිය ගියේය. ඒ අනුව දකුණු පළාත භාර ජ්‍යෙෂ්ඨ නියෝජ්‍ය පොලිස්පති කිත්සිරි ජයලත් මහතාගේ උපදෙස් මත සිදුකළ විමර්ශනවලදී, වෙඩික්කරු ඇතුළු පුද්ගලයන් 10 දෙනෙකු මේ වනවිට පොලීසිය මගින් අත්අඩංගුවට ගෙන තිබේ. ඒ අතරින් වෙඩික්කරු, ඝාතනයට ආධාර අනුබලදුන් කාන්තාවක් ඇතුළු තිදෙනෙකු ඊයේ (5) දිනයේදී අත්අඩංගුවට ගනු ලැබීය. අත්අඩංගුවටගත් වෙඩික්කරුගෙන් වැඩිදුරටත් සිදුකළ ප්‍රශ්න කිරීම්වලදී ඔහු පාපොච්ඡාරණය කර ඇත්තේ, ඩුබායිහි සිටින බැකෝ සමන් නැමැත්තාගේ උපදෙස්මත පසුගිය පෙබරවාරි 10, 11 හා 12 යන දිනවලදී කජ්ජා ඝාතනය කිරීමට උත්සාහ දැරූවද එය අසාර්ථක වූ බවයි. අනතුරුව බැකෝ සමන්ගේ සමීපතමයෙක් වන ඩුබයිහි සැඟව සිටින ළහිරු නැමැත්තාගේ උපදෙස් මත කජ්ජා ඝාතනය කිරීමට පසුගිය පෙබරවාරි 18 වනදා යතුරුපැදිකරුවකු සමග පිටව ගිය බව ද වෙඩික්කරු පාපොච්ඡාරණය කර තිබේ. යතුරුපැදිකරුව ළහිරු නැමැත්තා විසින් දුරකථනයෙන් මෙහෙයවා ඇති අතර, කජ්ජා එනතුරු ඔවුන් ඝාතනය සිදු වූ ස්ථානයට නුදුරින් පිහිටි ඉදිකෙරෙමින් පවතින ගොඩනැගිල්ලක් අසල රැඳී සිට ඇති බව පොලීසිය පවසයි. පසුව ඔවුන් එම ස්ථානයෙන් ඉදිරියට යෑමේදී මුහුණට මුහුණ හමු වූ කජ්ජා, සිය දරු දෙදෙනා සමග යතුරුපැදියෙන් ගමන් ගන්නා අයුරු දැක යතුරුපැදිය හරවාගෙන හඹාවිත් වෙඩි තැබීම සිදුකළ බව වෙඩික්කරු පොලීසිය හමුවේ පවසා තිබේ. එම අවස්ථාවේදී තමන් දරු දෙදෙනා දැක වෙඩි තැබීමට නොහැකි බව පැවසූවද, යතුරුපැදිකරුගේ බලකිරීම මත එය සිදුකළ බව වෙඩික්කරු පවසා ඇත. තමා යතුරපැදියේ හිඳගෙන ගිනිඅවිය උකුල මත තබාගෙනම වෙඩි තබා පලාගිය බව ඔහු පාපොච්ඡාරණය කර තිබේ. වෘත්තියෙන් පෑස්සුම් ශිල්පියෙකු ලෙස කටයුතු කර ඇති වෙඩික්කරු, අපරාධකරුවන් භාවිත කර ගිනිඅවිවල දෝෂ ඇති වූ විට ඒවා අලුත්වැඩියාකිරීම් ද සිදුකර ඇති බව පොලීසිය පවසයි. පොලිසිය සැකපළකරන්නේ මොහු පාතාලයේ සැඟවුණු වෙඩික්කරුවකු බවට සැකපළකරන බවයි. මේ අතර ඝාතනයට ලක් වූ කජ්ජා පොලිස් නිලධාරියෙකු ලෙස පෙනී සිටිමින් බැකෝ සමන්ට අයත් ගංජා පාර්සලයක්  පැහැරගැනීම නිසා ඔහුව ඝාතනය කළ බවට පොලීසිය මේ වනවිට තහවුරු කරගෙන තිබේ. එමෙන්ම කජ්ජා සූදුපොළවල් පවත්වන අතර පොලිස් නිලධාරීන් ලෙස පෙනී සිටිමින් සූදුපොළවල්වලට පැන ඒවායේ මුදල් කොල්ලකෑමේ සිද්ධීන් ද වාර්තාවී ඇති බව පොලීසිය පවසයි. ඝාතනයෙන් පසුව ඔහුගේ නිවස පොලිසිය විසින් පාරීක්ෂා කිරීමේදී මංකොල්ලකෑම් සඳහා භාවිත කළ පණිවුඩ හුවමාරුකරන යන්ත්‍ර කිහිපයක්ද පොලීසිය සොයාගෙන තිබේ. කෙසේ නමුත් වෙඩික්කරු ඝාතනය සඳහා පැමිණි යතුරුපැදිය පැද වූ පුද්ගලයා හා ඒ සඳහා යොදාගත් ටී - 56 ගිනිඅවිය මෙතෙක් පොලීසියට සොයාගැනීමට හැකිවී නොමැත. මේ අතර වලස්මුල්ල මහේස්ත්‍රාත් අධිකරණයට අද (6) ඉදිරිපත් කළ සැකකරුවන්ව පැය 72ක් රඳවාගෙන ප්‍රශ්න කිරීමට පොලිසියට අවසර හිමිවිය. සිද්ධිය සම්බන්ධ වැඩිදුර විමර්ශන නියෝජ්‍ය පොලිස්පති නිශාන්ත සොයිසා මහතාගේ අධීක්ෂණය යටතේ තංගල්ල කොට්ඨාස භාර ජ්‍යෙෂ්ඨ පොලිස් අධිකාරී උපුල සෙනවිරත්න මහතාගේ මෙහෙයවීමෙන් සිදුකෙරේ.", "url": "https://sinhala.adaderana.lk/news.php?nid=207392"},
{"title": "ගොවියා ආරක්ෂා කිරීමට ජනපතිගෙන් තීරණ රැසක්", "body": "යල කන්නයේ වගා කටයුතු ආරම්භ කිරීම සඳහා ගොවි බිම්වලට අවශ්‍ය පොහොර හිඟයකින් තොරව අඛණ්ඩව ලබාදීමේ අවශ්‍යතාව ජනාධිපති අනුර කුමාර දිසානායක මහතා අවධාරණය කරයි. ජනාධිපතිවරයා මේ බව සඳහන් කර සිටියේ යල කන්නයට අවශ්‍ය පොහොර සැපයුම පිළිබඳ අද (06) ජනාධිපති කාර්යාලයේ පැවති සාකච්ඡාවේදීය. යල කන්නයේ වී ගොවිතැන සහ අනෙකුත් කෘෂිකාර්මික කටයුතු සඳහා පවතින පොහොර අවශ්‍යතාව පිළිබඳව මෙහිදී දීර්ඝ ලෙස සාකච්ඡා කෙරුණි. මේ අතර වැසි සහ ආපදා හේතුවෙන් පසුගිය කාලසීමාවේ සිදුවූ වගා හානි සඳහා වන්දි ලබාදීමේ කටයුතු කඩිනමින් අවසන් කරන ලෙස ජනාධිපතිවරයා අදාළ නිලධාරින්ට උපදෙස් දී තිබේ. ඒ, කෘෂිකර්ම, පශු සම්පත්, ඉඩම් හා වාරිමාර්ග අමාත්‍යාංශයේ නිලධාරීන් සමඟ අද (06) ජනාධිපති කාර්යාලයේ පැවති සාකච්ඡාවේදීය. 2025 අයවැය යෝජනා මගින් කෘෂිකර්ම, පශු සම්පත්, ඉඩම් හා වාරිමාර්ග අමාත්‍යාංශයට වෙන් කළ ප්‍රතිපාදන සහ එම ප්‍රතිපාදන අදාළ ව්‍යාපෘති වෙනුවෙන් නිසි අයුරින් යෙදවීම පිළිබඳ සොයා බැලීමට මෙම සාකච්ඡාව කැඳවා තිබුණි. මෙවර අයවැයෙන් වාරි පද්ධතියේ සංවර්ධනය සඳහා වෙන් කරන ලද ප්‍රතිපාදන ඉදිරි මාස 08 තුළ පූර්ණ හා ඵලදායී ලෙස යෙදවීමේ අවශ්‍යතාව ද ජනාධිපති අනුර කුමාර දිසානායක මහතා නිලධාරීන්ට පෙන්වාදී තිබේ. ඒ, වාරි පද්ධතියේ සංවර්ධනය සඳහා ගතයුතු ඉදිරි පියවර සහ මෙවර අයවැයෙන් වාරි කර්මාන්තය වෙනුවෙන් වෙන් කරන ලද ප්‍රතිපාදන යෙදවීම පිළිබඳ අද පැවැති සාකච්ඡාවකදී ය. ගොවි ජනතාවගේ දීර්ඝ කාලීන ගැටලුවක් වන ජල ගැටලුවට ස්ථීරසාර විසඳුමක් ලබාදීමේ අරමුණින් මෙවර අයවැයෙන් වාරි කර්මාන්තය සඳහා විශාල මුදලක් වෙන් කර ඇති බව ජනාධිපතිවරයා පැවසීය.  එම ප්‍රතිපාදන අදාළ ව්‍යාපෘති සඳහා ඵලදායීව යෙදවීම තුළින් මෙම වසරේ මෙරට අපේක්ෂිත ආර්ථික වර්ධන ඉලක්කය වූ 3% - 4%ක  මට්ටමට පහසුවෙන් ළඟා විය හැකි බැවින් අදාළ ව්‍යාපෘති ඉතා සමීපව අධ්‍යයනය කරමින් ඵලදායී ලෙස ප්‍රතිපාදන යෙදවීම පිළිබඳව මෙහිදී සාකච්ඡා කෙරුණි.", "url": "https://sinhala.adaderana.lk/news.php?nid=207393"},
{"title": "රනිල් එක්වූ අල් ජසීරා සම්මුඛ සාකච්ඡාව උණුසුම් වෙයි", "body": "හිටපු ජනාධිපති රනිල් වික්‍රමසිංහ මහතා සමග අල්ජසීරා රූපවාහිනිය පටිගත කරන ලද සම්මුඛ සාකච්ඡාවකදී උණුසුම් තත්ත්වයක් ඇතිවී තිබේ. ඒ Head to Head විශේෂාංගයේ ආරාධිතයා වශයෙන් හිටපු ජනාධිපති රනිල් වික්‍රමසිංහ මහතා එක්වූ අවස්ථාවේදීය.   - පාර්ලිමේන්තුව විසින් ඔබ ශ්‍රී ලංකාවේ ජනාධිපතිවරයා ලෙස පත් කළා. ඔබ ආර්ථිකය ස්ථාවරත්වයකට ගෙන ආවා. ඔබ රටේ 70%ක උද්ධමනය 1.3%ක් දක්වා පහළට ගෙන ආවා වසරක් තුළදී. නමුත් ඔබ පසුගිය සැප්තැම්බරයේ පැවති ජනාධිපතිවරණයේ පරාජයට පත්වුණා. ඒ තරම් හොඳ වාර්තාවක් තැබූ ඔබ ශ්‍රී ලාංකික ජනතාව විසින් මුළුමනින්ම ප්‍රතික්ෂේප කිරීම ගැන ඔබට මොනවද හිතෙන්නේ?  - මම පරාජය වුණේ මොකද කියලා පැහැදිලි කරන්න මට මෙතනට ආවේ නැහැ. නමුත් මම සතුටු වෙනවා මට පැවරුණු කාර්යය ඉටුකිරීමට හැකිවීම ගැන.   - 2022 වසරේ ඔබ බලයට පැමිණ පැය කිහිපයකින් ඔබ ආරක්ෂක හමුදා අමතලා නීතිය හා සාමය ඇතිකරන්න ඕනෑම දෙයක් කරන්න කියලා ඔවුන්ට උපදෙස් දුන්නා නේද? ඊළඟට ඔවුන් ප්‍රචණ්ඩකාරී අන්දමින් විරෝධතාකරුවන් මර්දනය කළා නේද?  - කවුරුවත් තරුණ පෙළේ අදහස් නොසලකා හැරියේ නැහැ. පාර්ලිමේන්තුව විසින් ජනාධිපතිවරයා ලෙස මා පත් කළ විට මම නීතිය හා සාමය ස්ථාපිත කළ යුතු වනවා. පාර්ලිමේන්තුව කැරලිකරුවන් විසින් අත්පත් කරගත්තොත් කවර තත්ත්වයක්ද උදාවෙන්නේ. එය ප්‍රජාතන්ත්‍රවාදී ද ?  - ජාත්‍යන්තර ක්ෂමා ආයතනය ප්‍රකාශ කරන විදියට පොලිසිය විසින් විරෝධතාකරුවන්ට එරෙහිව ඔබේ කාර්යාලය ඉදිරිපිට කඳුළු ගෑස් කැනිස්ටර් 944ක් පාවිච්චි කර තියෙනවා ?  - ජාත්‍යන්තර ක්ෂමා ආයතනය අපේ රටවල් අපකීර්තියට පත්කරනවා. මොකද ඔවුන් වෙනස් ආකාරයක අදහස් දරන අය.  - යුරෝපා සංගමය කියනවා සාමකාමී විරෝධතාකරුවන්ට එරෙහිව අනවශ්‍ය විදියට බලය යෙදවීමක් සිදුවී ඇති බව.  - යුරෝපා සංගමය ඇතැම් රාජ්‍යයන් නොවන සංවිධානවලට මූල්‍යාධාර සපයා තිබෙනවා. ඔවුන් මට ඉල්ලා අස්වන ලෙසත් බල කළා. ඔවුන්ම තමයි ශ්‍රී ලංකාව ආර්ථික අර්බුදයෙන් මුදාගත් බවට මට ප්‍රශංසා පළ කරන්නේ.  - ඔබ යුරෝපා සංගමයට කැමති නැහැ. ජාත්‍යන්තර ක්ෂමා සංවිධානයටත් කැමති නැහැ. එක්සත් ජාතීන්ගේ මානව හිමිකම් කොමිසමටත් විරුද්ධයි.   - නැහැ. මම යුරෝපා සංගමයට කැමතියි. ඔබට මට ආයතන ගැන කියන්න තියෙන හැමදෙයක්ම කියන්න. ඊළඟට මම උත්තර දෙන්නම්. මම දේශපාලනයේ ඉන්නේ ඔබ ඉපදෙන්නත් කලින් ඉඳලා.  - කතෝලික පල්ලියේ ප්‍රධානියා වන කාදිනල් මැල්කම් රංජිත් හිමිපාණන් කියනවා ඔබ පාස්කු ප්‍රහාරයේ සැබෑ විමර්ශනයක් කරන්න උත්සාහ නොගත් බව. ඔබ ඒ සඳහා පත්කළ කොමිසම ඵලක් නැති වාර්තාවක් නිකුත් කළ බවයි ඔහු කිව්වේ.  - මම දන්නවා කතෝලික පල්ලියේ දේශපාලනයක් පවතින බව. මේ අතර අල්ජසීරා නාලිකාවට ලබාදුන් සම්මුඛ සාකච්ඡාව සම්බන්ධයෙන් හිටපු ජනාධිපතිවරයා අද (06) පස්වරුවේ ප්‍රවෘත්ති සාකච්ඡාවක් පවත්වමින් ප්‍රතිචාර දක්වා තිබුණි.", "url": "https://sinhala.adaderana.lk/news.php?nid=207395"},
{"title": "ශ්‍රී ලංකාවේදී කාන්තා තුන්කොන් තරගාවලියක්", "body": "ශ්‍රී ලංකාවේ සත්කාරකත්වය යටතේ තුන්කොන් ක්‍රිකට් තරගාවලියක් එළැඹෙන අප්‍රේල් සහ මැයි මාසවලදී පැවැත්වෙන බව ක්‍රිකට් ආයතනය පවසයි. ඒ අනුව එම තරගාවලිය ඉන්දියාව සහ දකුණු අප්‍රිකාවේ සහභාගිත්වයෙන් පැවැත්වීමට සැලසුම්කර ඇත. සෑම කණ්ඩායමකටම තරග 4 බැගින් ක්‍රීඩාකිරීමට අවස්ථාව හිමිවන අතර, ප්‍රසාද ලකුණු සටහනේ පෙරමුණ ගන්නා කණ්ඩායම් දෙක මැයි 11වනදා පැවැත්වෙන අවසන් මහා තරගයට සුදුසුකම් ලබයි. තරගාවලිය ආරම්භකරමින් පළමු තරගය අප්‍රේල් 27වනදා ශ්‍රී ලංකාව සහ ඉන්දියාව අතර පැවැත්වේ. සියලුම තරග දිවා තරග ලෙසන් කොළඹ ආර්. ප්‍රේමදාස ක්‍රීඩාංගණයේදී පැවැත්වීමට කටයුතු යොදා ඇත.  by   on Scribd", "url": "https://sinhala.adaderana.lk/news.php?nid=207390"},
{"title": "පුංචි ඡන්දය පැවැත්වෙන දිනය ගැන ඉඟියක්", "body": "නාමයෝජනා භාරගැනීමෙන් අනතුරුව පළාත් පාලන මැතිවරණය පැවැත්වෙන දිනය ප්‍රකාශයට පත්කරන බව මැතිවරණ කොමිසමේ සභාපති ආර්. එම්. ඒ. එල්. රත්නායක මහතා පවසයි. නාමයෝජනා කැඳවීමත් සමග මැතිවරණ දිනය ප්‍රකාශයට පත්කරන බවට ඇතැම් පාර්ශව සිදුකරන ප්‍රකාශ සම්පූරණයෙන්ම අසත්‍ය බවද සභාපතිවරයා සඳහන් කළේය. පළාත් පාලන මැතිවරණයට අදාළව නාමයෝජනා භාරගැනීම සඳහා මේ වනවිට සියලු කටයුතු සූදානම් කර ඇති බවද ඔහු පැවසීය. මැතිවරණ කොමිසමේ රැස්වීම අද (6) පෙරවරුවේ රාජගිරිය මැතිවරණ ම⁣හලේකම් කාර්යාල පරිශ්‍රයේදී පැවැත්විණි. ඉන් අනතුරුව මාධ්‍ය වෙත අදහස් දක්වමින් මැතිවරණ කොමිසමේ සභාපති ආර්. එම්. ඒ. එල්. රත්නායක මහතා මේ බව සදහන් කළේය.  යැයි පැවසීය. මේ අතර එළැඹෙන පළාත් පාලන ආයතන ඡන්ද විමසීම වෙනුවෙන් ඇප තැන්පත් භාරගැනීම ආරම්භකළ ඉකුත් 3වනදා සිට ඊයේ (5) ප.ව. 4.15 දක්වා කාලය තුළ ඇප තැන්පත් කරනු ලැබූ දේශපාලනය පක්ෂ හා ස්වාධීන කණ්ඩායම් පිළිබඳ වාර්තාවක් ද මැතිවරණ කොමිෂන් සභාව අද (6) ප්‍රකාශයට පත්කළේය‍.  by   on Scribd", "url": "https://sinhala.adaderana.lk/news.php?nid=207389"},
{"title": "මර්වින් සිල්වා ඇතුළු තිදෙනා රිමාන්ඩ්", "body": "හිටපු මහජන සම්බන්ධතා අමාත්‍ය මර්වින් සිල්වා මහතා ඇතුළු සැකකරුවන් තිදෙනා ලබන 17 වනදා දක්වා රක්ෂිත බන්ධනාගාරගත කර තිබේ. ඒ සැකකරුවන් අද (06) මහර මහේස්ත්‍රාත් අධිකරණයට ඉදිරිපත් කිරීමෙන් අනතුරුවය. ව්‍යාජ ඔප්පු සකස්කර රජයේ ඉඩමක් පෞද්ගලික අංශයට විකිණීමේ චෝදනාව මත මර්වින් සිල්වා ඇතුළු සැකකරුවන් අත්අඩංගුවට ගැනුණි.", "url": "https://sinhala.adaderana.lk/news.php?nid=207388"},
{"title": "චීනය අමෙරිකාවට අභියෝග කරයි", "body": "අමෙරිකාව සමග ඕනෑම ආකාරයේ යුද්ධයකට සූදානම් බව චීනය පවසයි. අමෙරිකානු ජනාධිපති ඩොනල්ඩ් ට්‍රම්ප් විසින් චීනය ඉලක්ක කර ගනිමින් වෙළෙඳ භාණ්ඩ සඳහා වන බදු ඉහළ නැංවීම පිළිබඳ අප්‍රසාදය පළ කරමින් වොෂිංටන්හි චීන තනාපති කාර්යාලය මෙම අනතුරු ඇඟවීම සිදුකර ඇති බව විදෙස් මාධ්‍ය සඳහන් කරයි. අමෙරිකාවට අවශ්‍ය වන්නේ යුද්ධයක් නම් එය වෙළෙඳ හෝ වෙනත් කුමන ආකාරයකින් වුවද එහි අවසානය සනිටුහන් කිරීමට චීනය සූදානම් බව චීන තනාපති කාර්යාලය සිය X ගිණුමේ සටහනක් තබමින් ද සඳහන් කර තිබේ. මේ අතර මේ වසරේදී චීන රජයේ ආරක්ෂක වියදම් සියයට 7.2කින් ඉහළ නංවන බවට චීන අග්‍රාමාත්‍ය ලීක් කියෑන්ග් පසුගියදා ප්‍රකාශ කළේය.", "url": "https://sinhala.adaderana.lk/news.php?nid=207387"},
{"title": "හෙද සේවය අවුරුදු 60දී විශ්‍රාම ගැන්වීමේ තීරණයේ අලුත්ම තත්ත්වය", "body": "හෙද සේවයේ නියුතු ශ්‍රේණි කිහිපයක හෙද හෙදියන් වයස අවුරුදු 60දී අනිවාර්ය විශ්‍රාම ගැන්වීමට ඉකුත් රජය සමයේ අමාත්‍ය මණ්ඩලය විසින් ගෙන තිබූ තීරණය ක්‍රියාත්මක කිරීම වළක්වාලමින්, අභියාචනාධිකරණය විසින් මීට පෙර නිකුත් කර තිබූ අතුරු තහනම් නියෝගයක් ක්‍රියාත්මක කිරීම අත්හිටුවමින් ශ්‍රේෂ්ඨාධිකරණය අද (6) අතුරු තහනම් නියෝගයක් නිකුත් කළේය. එම අභියාචනාධිකරණ තීන්දුවට එරෙහිව නීතිපතිවරයා විසින් ඉදිරිපත් කළ අභියාචනා පෙත්සමක් විභාගයට ගැනීමට අවසර දෙමින් ප්‍රීති පද්මන් සූරසේන, ජනක් ද සිල්වා සහ සම්පත් අබේකෝන් යන මහත්වරුන්ගෙන් සමන්විත ත්‍රිපුද්ගල ශ්‍රේෂ්ඨාධිකරණ විනිසුරු මඩුල්ලක් විසින් මෙම නියෝගය නිකුත් කර තිබේ. රාජ්‍ය සේවා එක්සත් හෙද සංගමයේ සභාපති පූජ්‍ය මුරුත්තෙට්ටුවේ ආනන්ද හිමියන් ඇතුළු පිරිසක් විසින් ගොනුකර තිබූ පෙත්සමක් විභාගකළ අභියාචනාධිකරණය රාජ්‍ය සේවකයින් වයස අවුරුදු 60දී අනිවාර්ය විශ්‍රාම ගැන්වීමට ගෙන තිබූ අමාත්‍ය මණ්ඩල තීරණය හෙද සේවයට අයත් විශේෂ ශ්‍රේණිය, හෙද ශ්‍රේණිය -01 සහ විධායක ශ්‍රේණියට අයත් හෙද හෙදියන් සම්බන්ධයෙන් ක්‍රියාත්මකවීම වළක්වාලමින් අතුරු තහනම් නියෝගයක් නිකුත් කර තිබිණි. එම අභියාචනාධිකරණ අතුරු තහනම් නියෝගය නීතියට පටහැනි බවත්, එය ඉවත්කිරීමේ නියෝගයක් නිකුත් කරන ලෙසත් ඉල්ලා නීතිපතිවරයා විසින් මෙම අභියාචනය ශ්‍රේෂ්ඨාධිකරණයට ඉදිරිපත් කළේය. එම අභියාචනය සලකා බැලූ අවස්ථාවේදී නීතිපතිවරයා වෙනුවෙන් පෙනී සිටි අතිරේක සොලිසිටර් ජෙනරාල් විකුම් ද ආබෘ මහතා අධිකරණය හමුවේ කරුණු දක්වමින් අභියාචනාධිකරණය විසින් නිකුත් කර තිබෙන මෙම අතුරු තහනම් නියෝගය නීතියට පටහැනි බව පෙන්වා දුන්නේය. ඒ අනුව අදාළ අතුරු තහනම් නියෝගය බල රහිත කිරීමේ තීන්දුවක් ලබා දෙන ලෙසත් මෙම අභියාචනා විභාගය අවසන් වන තෙක් එම අතුරු තහනම් නියෝගය ක්‍රියාත්මකවීම වළක්වන අතුරු තහනම් නියෝගයක් නිකුත් කරන ලෙසත් අතිරේක සොලිසිටර් ජෙනරාල්වරයා අධිකරණයෙන් ඉල්ලා සිට ඇත. ඉදිරිපත් වූ කරුණු සලකා බැලූ ත්‍රිපුද්ගල ශ්‍රේෂ්ඨාධිකරණ විනිසුරු මඩුල්ල, නීතිපතිවරයා විසින් ඉදිරිපත් කළ  අභියාචනය විභාගයට ගැනීමට අවසර දෙමින් මෙම නියෝගය නිකුත් කළේය.", "url": "https://sinhala.adaderana.lk/news.php?nid=207391"},
{"title": "අධ්‍යාපන ප්‍රතිසංස්කරණ ගැන ජනපති සාකච්ඡා කරයි", "body": "ජනාධිපති අනුර කුමාර දිසානායක මහතා සහ අධ්‍යාපන අමාත්‍යාංශයේ නිලධාරීන් අතර සාකච්ඡාවක් අද (06) ජනාධිපති කාර්යාලයේදී පැවැත් විය. 2025 අයවැය යෝජනා මගින් අධ්‍යාපනය වෙනුවෙන් වෙන් කරන ලද ප්‍රතිපාදන සහ එම කටයුතුවල ප්‍රගතිය පිළිබඳව මෙහිදී සාකච්ඡා කර තිබේ. එසේම අධ්‍යාපන ක්ෂේත්‍රයේ මතුවී ඇති ගැටලු පිළිබඳවද අවධානය යොමු කෙරුණු අතර ඊට අදාළව සිදු කළ යුතු නව ප්‍රතිසංස්කරණ සම්බන්ධයෙන්ද සාකච්ඡා සිදුකළ බව ජනාධිපති මාධ්‍ය අංශය පවසයි. පාසල් අධ්‍යාපනය, උසස් අධ්‍යාපනය සහ වෘත්තීය අධ්‍යාපනය යන ක්ෂේත්‍රයන්හි ප්‍රවර්ධනය වෙනුවෙන් ගතයුතු ඉදිරි පියවර සම්බන්ධයෙන්ද මෙහිදී අවධානය යොමුකර තිබේ. අග්‍රාමාත්‍ය හා අධ්‍යාපන, උසස් අධ්‍යාපන හා වෘත්තීය අධ්‍යාපන අමාත්‍ය හරිනි අමරසූරිය, අධ්‍යාපන, උසස් අධ්‍යාපන නියෝජ්‍ය අමාත්‍ය මධුර සෙනෙවිරත්න, වෘත්තීය අධ්‍යාපන නියෝජ්‍ය අමාත්‍ය නලින් හේවගේ, ජනාධිපති ලේකම් ආචාර්ය නන්දික සනත් කුමානායක, අධ්‍යාපන, උසස් අධ්‍යාපන හා වෘත්තීය අධ්‍යාපන අමාත්‍යාංශයේ ලේකම් නාලක කලුවැව, විභාග කොමසාරිස් ජනරාල් අමිත් ජයසුන්දර, ජනාධිපති ජ්‍යෙෂ්ඨ අතිරේක ලේකම් කපිල ජනක බණ්ඩාර ඇතුළු අධ්‍යාපන ක්ෂේත්‍රයේ නිලධාරීන් පිරිසක් මෙම සාකච්ඡාවට එක්විය.", "url": "https://sinhala.adaderana.lk/news.php?nid=207386"},
{"title": "අපේ අය ඊශ්‍රායලයේ ගිහින් කරන වැඩ", "body": "ඊශ්‍රායලය තුළ ශ්‍රී ලාංකිකයින්ට වැඩි රැකියා අවස්ථා ලබාගැනීම හෝ රැකියා අවස්ථා අහිමි කරගැනීමේ සම්පූර්ණ වගකීම එරට වෙසෙන ශ්‍රී ලාංකික ශ්‍රමිකයින්  සතුව තිබෙන බව ඊශ්‍රායලයේ ශ්‍රී ලංකා තානාපති නිමල් බණ්ඩාර මහතා පවසයි. එරට වෙසෙන ඇතැම් ශ්‍රී ලාංකිකයින් විවිධ මත්ද්‍රව්‍යවලට ඇබ්බැහි වී මානසික ව්‍යාකූල තත්වයෙන් සිටින බවත්, ඔවුන් සමාජ මාධ්‍ය ඔස්සේ සමූහ නිර්මාණය කරමින් විවිධ පහසුකම් ඉල්ලා උද්ඝෝෂණ හා වැඩවර්ජන සංවිධානය කරන බවත් තානාපතිවරයා සඳහන් කරයි. මෙවැනි ක්‍රියාමාර්ග හේතුවෙන් ලාංකික ශ්‍රමිකයින් සම්බන්ධයෙන් ඇති යහපත් ප්‍රතිරූපය විනාශවන බව පෙන්වාදෙන ඊශ්‍රායලයේ නිමල් බණ්ඩාර මහතා, රැකියා සඳහා පැමිණෙන සියළු ශ්‍රී ලාංකිකයින්, තම රැකියාව නීතිගරුකව සිදුකරමින් දෙරටේම ගෞරවය ආරක්ෂා කරගත යුතු බව අවධාරණය කරයි. ඊශ්‍රායලයේ ඉදිකිරීම් අංශයේ රැකියා හිමිවූ මෙරට 217 දෙනෙකු වෙනුවෙන් පැවති වැඩසටහනකට මාර්ගගත ක්‍රමවේදය ඔස්සේ සම්බන්ධ වෙමින් තානාපතිවරයා ඉහත කරුණු සඳහන් කර තිබේ.", "url": "https://sinhala.adaderana.lk/news.php?nid=207385"},
{"title": "විශේෂ දළදා ප්‍රදර්ශනයේ සංවිධාන කටයුතු සැලසුම් කරයි", "body": "එළඹෙන අප්‍රේල් 18 සිට 27 දක්වා පැවැත්වීමට සැලසුම් කර ඇති විශේෂ දළදා ප්‍රදර්ශනය දැකබලා ගැනීමට අවම වශයෙන් ලක්ෂ 20ක පමණ බැතිමතුන් පිරිසක් මහනුවරට පැමිණෙනු ඇතැයි අපේක්ෂා කෙරේ. මේ බව අනාවරණය කෙරුණේ විශේෂ දළදා ප්‍රදර්ශනය පිළිබඳව  මධ්‍යම පළාත් ආණ්ඩුකාර සරත් අභයකෝන් මහතාගේ ප්‍රදානත්වයෙන් අද (06) පැවැති සාකච්ඡාවකදීය. එහි සංවිධාන කටයුතු සම්බන්ධයෙන් මෙම සාකච්ඡාව මහනුවර දිස්ත්‍රික් ලේකම් කාර්යාලයේදී පැවැත්වුණි. දළදා ප්‍රදර්ශනය පැවැත්වෙන දින 10 තුළ තත්පරයකට බැතිමතුන් තිදෙනා බැගින් දළදා වහන්සේ වන්දනා කිරීමට හැකි බවට අනුමාන කළත් එම කාලය තුළ දළදා මාලිගය තුළට ඇතුළුවීමට හැකියාව ඇත්තේ ලක්ෂ 06ක පමණ පිරිසකට බවද මෙහිදී අනාවරණය කෙරුණි. මෙම සියලු කරුණු සැලකිල්ලට ගෙන හැකි තරම් විශාල පිරිසකට දළදා වහන්සේ වැඳපුදා ගැනීමට අවස්ථාව ලබාදිය යුතුව තිබෙන බවද මෙහිදී අදහස් දක්වමින් මධ්‍යම පළාත් ආණ්ඩුකාර සරත් අභයකෝන් මහතා කීය. දළදා ප්‍රදර්ශනය පැවැත්වෙන කාලසීමාවේ දී මහනුවර නගරයේ පාසල් වසා තැබෙන බවත් ඒ වෙනුවට වෙනත් දිනවලදී පාසල් පැවැත්වීමට කටයුතු කරන බවත් මධ්‍යම පළාත් ආණ්ඩුකාර සරත් අභයකෝන් මහතා තවදුරටත් පැවසීය. දළදා ප්‍රදර්ශනය නැරඹීමට පැමිණෙන ජනතාවට පහසුකම් සැලසීම, නගරය ආලෝක කිරීම, යටිතල පහසුකම් සුපරාලීම ඇතුළු කරුණු ගණනාවක් සම්බන්ධයෙන් මෙහිදී දීර්ඝ ලෙස සාකච්ඡා විය. බැතිමතුන් සඳහා දන්සල් ලබාදීම සිදුකළ හැක්කේ නගර සභාවේ ලියාපදිංචි වීමෙන් පමණක් බව මහනුවර නාගරික සෞඛ්‍ය වෛද්‍ය නිලධාරී පසන් ජයසිංහ මහතා පැවසීය. මෙම සාකච්ඡාව සඳහා අස්ගිරි පාර්ශ්වයේ කාරක සංඝ සභික මුරුද්දෙණියේ ධම්මරතන, මල්වතු පාර්ශ්වයේ කාරක සංඝ සභික මහවෙල රතනපාල යන නාහිමිවරු ද මධ්‍යම පළාත් ප්‍රධාන ලේකම් අජිත් ප්‍රේමසිංහ, මහනුවර දිස්ත්‍රික් ලේකම් ඉන්දික උඩවත්ත, මධ්‍යම පළාත් ආණ්ඩුකාර ලේකම් මංජුලා මඩහපොළ, මහනුවර නාගරික කොමසාරිස් ඉන්දිකා අබේසිංහ යන මහත්ම මහත්මීන් ඇතුළු පිරිසක් සහභාගී විය.", "url": "https://sinhala.adaderana.lk/news.php?nid=207384"},
{"title": "කළුතර මනාප යළි ගණන් කරන්නැයි ඉල්ලා රාජිතගෙන් පෙත්සමක්", "body": "ඉකුත් මහමැතිවරණයේදී කළුතර දිස්ත්‍රික්කය සඳහා නව ප්‍රජාතන්ත්‍රවාදී පෙරමුණේ අපේක්ෂකයින් විසින් ලබාගත් මනාප ඡන්ද යළි ගණනය කර අලුතින් ප්‍රතිඵල නිකුත් කරන ලෙස නියෝගයක් නිකුත් කරන්නැයි ඉල්ලා හිටපු අමාත්‍ය රාජිත සේනාරත්න මහතා විසින් ඉදිරිපත් කළ මූලික අයිතිවාසිකම් පෙත්සමක් කරුණු සලකාබැලීම සඳහා සැප්තැම්බර් මස 30 වනදා කැඳවන ලෙස ශ්‍රේෂ්ඨාධිකරණය දින නියම කළේය.  මෙම පෙත්සම අද (06) ප්‍රීති පද්මන් සූරසේන, ජනක් ද සිල්වා සහ සම්පත් අබේකෝන් යන ත්‍රිපුද්ගල ශ්‍රේෂ්ඨාධිකරණ විනිසුරු මඩුල්ල ඉදිරියේ කැඳවනු ලැබීය.  මෙම පෙත්සමේ වගඋත්තරකරුවන් ලෙස මැතිවරණ කොමිසම සහ එහි සභාපති ඇතුළු සාමාජිකයින්, කළුතර තේරීම් භාර නිලධාරියා, එම මැතිවරණයෙන් නව ප්‍රජාතන්ත්‍රවාදී පෙරමුණින් තේරී පත්වූ පාර්ලිමේන්තු මන්ත්‍රී රෝහිත අබේගුණවර්ධන , නීතිපති ඇතුළු පිරිසක් නම්කර තිබේ. පෙත්සන්කරු කියා සිටින්නේ ඉකුත් මහමැතිවරණයේදී කළුතර දිස්ත්‍රික්කයේ මනාප ඡන්ද ගණනය කිරීමේදී ඇතිවූ අවිධිමත් ක්‍රියා හේතුවෙන් තමන්ට පාර්ලිමේන්තුවට තේරී පත්වීමට නොහැකි වූ බවය.  තමා සහ පාර්ලිමේන්තුවට තේරි පත්වූ මන්ත්‍රීවරයා අතර පවතින මනාප ඡන්ද අතර වෙනස ඡන්ද 119ක් පමණක් බවත් ඡන්ද ගණනය කිරීමේදී ඇතිවූ අවිධිමත් ක්‍රියා හේතුවෙන් තත්ත්වය උද්ගත වූ බවත් ඔහු පෙන්වා දෙයි.  මේ තුළින් සිය මූලික මිනිස් අයිතිවාසිකම් උල්ලංඝනය වූ බවට තීන්දුවක් ලබාදෙන ලෙසත් ඉකුත් මහමැතිවරණයේදී කළුතර දිස්ත්‍රික්කය සඳහා නව ප්‍රජාතන්ත්‍රවාදී පෙරමුණින් තරග කළ අපේක්ෂකයින් ලබාගත් මනාප ඡන්ද යළි ගණනය කොට අලුතින් ප්‍රතිඵල නිකුත් කරන ලෙස වගඋත්තරකරුවන් වෙත නියෝගයක් නිකුත් කරන ලෙසත් පෙත්සම්කරු ශ්‍රේෂ්ඨාධිකරණයෙන් වැඩිදුරටත් ඉල්ලා තිබුණි. මෙහිදී පෙත්සම්කාර පාර්ශ්වය වෙනුවෙන් නීතීඥ කීර්ති තිලකරත්න සමග ජනාධිපති නීතිඥ ෆයිස් මුස්තෆා මහතා ඇතුළු නීතිඥ මණ්ඩලයක් පෙනී සිට තිබුණි.", "url": "https://sinhala.adaderana.lk/news.php?nid=207380"},
{"title": "විදුලිබල මණ්ඩලයේ ලාභය 99%කින් පහළට", "body": "පසුගිය 2024 දෙසැම්බර් 31න් අවසන් කාර්තුව තුළ දී ලංකා විදුලිබල මණ්ඩලයේ ශුද්ධ ලාභය 99% කින් පහළ ගොස් ඇති බව වාර්තා වේ.  ප්‍රධාන වශයෙන් මණ්ඩලයේ ආදායම පහළ යාම සහ විකුණුම් පිරිවැය ඉහළ යෑම මෙම තත්ත්වයට හේතු වී ඇති බව මූල්‍ය වාර්තා පෙන්නුම් කරයි. ලංකා විදුලිබල මණ්ඩලය විසින් ප්‍රකාශයට පත් කරන ලද නවතම මූල්‍ය වාර්තාවලට අනුව 2024 දෙසැම්බර් 31න් අවසන් කාර්තුවේ දී මණ්ඩලයේ ආදායම රු. බිලියන 111.80ක් ලෙසින් වාර්තා වී ඇත. එය 2023 සමාලෝචිත කාර්තුවේ ආදායම් අගය වූ රු. බිලියන 156.25ට වඩා 28%ක පහළ යාමකි. මේ අතර මණ්ඩලයේ විකුණුම් පිරිවැය රු. බිලියන 78.03 සිට රු. බිලියන 116.29ක් දක්වා 49%කින් මෙම කාර්තුව තුළ දී ඉහළ ගොස් තිබේ. මෙම තත්ත්වය තුළ 2023 දෙසැම්බර් කාර්තුවේ දී රු. බිලියන 78.22ක් ලෙසින් සටහන්ව තිබූ මණ්ඩලයේ දළ ලාභය පසුගිය කාර්තුව තුළ දී රු. බිලියන 4.49ක දළ අලාභයක් දක්වා 106% කින් පහළ ගොස් තිබීම විශේෂත්වයකි. මෙකී වාතාවරණය මධ්‍යයේ මණ්ඩලයට රු. බිලියන 3.04ක මෙහෙයුම් අලාභයක් විඳ දරා ගැනීමට පසුගිය 2024 අවසන් කාර්තුවේ දී සිදුව තිබේ. 2023 දෙසැම්බර් කාර්තුවේ දී රු. බිලියන 91.97ක මෙහෙයුම් ලාභයක් වාර්තා කිරීමට මණ්ඩලය සමත්ව තිබුණි. කෙසේවෙතත් මූල්‍ය ආදායම් සහ පිරිවැය ගැළපීමෙන් පසු විදුලිබල මණ්ඩලය 2024 දෙසැම්බර් කාර්තුව තුළ දී වාර්තා කර ඇති ශුද්ධ ලාභය රු. මිලියන 603ක් වශයෙන් සටහන්ව ඇත. මෙය 2023 අවසන් කාර්තුවේ ශුද්ධ ලාභ අගය වූ රු. බිලියන 77.97ට වඩා 99% ක පහළ යාමකි. මේ අතර සමස්තයක් ලෙස 2024 වසර සැලකීමේ දී විදුලිබල මණ්ඩලය රු. බිලියන 144.39ක ශුද්ධ ලාභයක් වාර්තා කිරීමට සමත්ව ඇත. එය 2023 වසරේ සමස්ත ශුද්ධ ලාභ අගය වූ රු. බිලියන 57.63ට වඩා 151%ක දැවැන්ත වර්ධනයකි. පසුගිය 2024 වසරේ මුල් කාර්තුවල දී අවස්ථා කිහිපයක දී සිදුකරන ලද විදුලි මිල සංශෝධනයන් හරහා මණ්ඩලයේ ආදායම් ඉහළ යාම මීට ප්‍රධාන වශයෙන් හේතු වී ඇත.", "url": "https://sinhala.adaderana.lk/news.php?nid=207379"},
{"title": "පාකිස්තාන හා ඇෆ්ගනිස්තාන ජනතාවට අමෙරිකාවට ඇතුළුවීම වැළැක්වීමට සැරසෙයි", "body": "පාකිස්තාන හා ඇෆ්ගනිස්තාන ජාතිකයින්ට අමෙරිකාවට ඇතුළුවීමට තහනම් කිරීමට ට්‍රම්ප් පරිපාලනය සැලසුම් කර ඇති බව වාර්තා වෙයි. ආරක්ෂක අවදානම සැලකිල්ලට ගනිමින් අදාළ රටවල් දෙකේ ජනතාව සඳහා මෙලෙස සංචාරක තහනමක් පැනවීමට සැලසුම් කර ඇති බව පැවසෙයි. පාකිස්තානය හා ඇෆ්ගනිස්තානයට අමතරව අමෙරිකාවට ඇතුළුවීමට තහනම් කෙරෙන රටවල් කිහිපයක් ඇතුළත් ලැයිස්තුවක් ට්‍රම්ප් පරිපාලනය විසින් ඉදිරියේදී ප්‍රකාශයට පත්කිරීමට සැලසුම් කර ඇති බවද විදෙස් වාර්තා පෙන්වා දෙයි. ඩොනල්ට් ට්‍රම්ප් සිය පළමු ධුර කාලයේදී ද මෙලෙස රටවල් කිහිපයක් සඳහා තහනමක් පැනවීමට සැලසුම් කර තිබුණි.", "url": "https://sinhala.adaderana.lk/news.php?nid=207383"},
{"title": "විදේශීය දුම්වැටි තොගයක් සමග දෙදෙනෙක් අත්අඩංගුවට", "body": "රුපියල් 5,880,000ක් වටිනා විදෙස් දුම්වැටි තොගයක්, නීතිවිරෝධී ලෙස මෙරටට රැගෙන ආ කාන්තාවක් සහ පුද්ගලයෙක් අත්අඩංගුවට ගෙන තිබේ. \r\n  \r\nමෙම සැකකරුවන් දෙදෙනාව කටුනායක ගුවන් තොටුපොළේ දී අද (06) අලුයම පොලිස් මත්ද්‍රව්‍ය කාර්යාංශයේ නිලධාරීන් පිරිසක් විසින් අත්අඩංගුවට ගෙන ඇත. සැකකරුන් නිට්ටඹුව ප්‍රදේශයේ පදිංචිකරුවන් වේ. 42 හැවිරිදි කාන්තාව මෙම දුම්වැටි මෙරටට ගෙන ඒම සඳහා පැමිණි ඇති අතර අනෙක් පුද්ගලයා එක්සත් අරාබි එමීර් රාජ්‍යයේ , සාජා නුවර මහල් නිවාසයක සේවය කරන 23 හැවිරිදි තරුණයෙක් බව පොලීසිය පවසයි. සැකකාර කාන්තාව අද අලුයම 12.00 ට ඩුබායි සිටත් සහ පිරිමි පුද්ගලයා අලුයම 04.40 ට සජා නුවර සිටත් කටුනායක ගුවන් තොටුපොළ වෙත පැමිණ තිබුණි. ඔවුන් රැගෙන පැමිණි ගමන් මලු තුල තිබී විදේස් දුම්වැටි 39,200 ක් අඩංගු දුම්වැටි කාටූන් 196 ක් හමු වී ඇත. සැකකරුවන් ඇප මත මුදාහැර ඇති අතර එළැඹෙන 12 වනදාට මීගමුව මහෙස්ත්‍රාත් අධිකරණය වෙත ඉදිරිපත් කිරීමට නියමිතය.", "url": "https://sinhala.adaderana.lk/news.php?nid=207377"},
{"title": "විදෙස් සංචාර වියදම් ගැන හෙළිදරව්වට මෛත්‍රී දුකින්", "body": "හිටපු ජනාධිපතිවරුන්ගේ විදෙස් සංචාර සම්බන්ධයෙන් හෙළි කළ කරුණු පිළිබඳ තමා කනගාටු වන බව හිටපු ජනාධිපති මෛත්‍රීපාල සිරිසේන මහතා පවසයි. අද (06) දින මේ සම්බන්ධයෙන් නිවේදනයක් නිකුත් කරමින් ඒ මහතා සඳහන් කර සිටියේ, වසර 5ක කාලය තුළ තමා විසින් රු මි 384ක් වියදම් වී ඇතැයි පෙනී ගියද  ඇතැම් රාජ්‍ය නායකයියන් මුළු ධුර කාලයෙන් අඩක් පමණක් විදෙස් සංචාර වියදම් ලෙස පෙන්වා තිබීම කනගාටුවට කරුණක් බවය. - උපුටා ගැනීම -  - උපුටා ගැනීම අවසන් -", "url": "https://sinhala.adaderana.lk/news.php?nid=207376"},
{"title": "එකම ලියාපදිංචි අංකය තියෙන කාර් දෙකක් පොලිස් භාරයට", "body": "එක හා සමාන ලියාපදිංචි අංක සහිත මෝටර් රථ 02ක් පොලිස් භාරයට ගෙන ඇතැයි පොලිස් මාධ්‍ය කොට්ඨාසය පවසයි. ඊයේ (05) වෙන්නප්පුව පොලිස් වසමේ වයික්කාල ප්‍රදේශයේ පුද්ගලයෙකුට අයත් මෝටර් රථයේ ලියාපදිංචි පොත හා වාහන පැවරුම් අයඳුම්පත් සොරා ගෙන ඒ වෙනුවට ව්‍යාජ ලියාපදිංචි පොතක් මාරු කර ඇති බවට වෙන්නප්පුව පොලිස් ස්ථානයට ලද පැමිණිල්ලකට අනුව විමර්ශන සිදුකර තිබේ. ඒ අනුව, සිද්ධිය සම්බන්ධයෙන් සිදුකළ විමර්ෂයේදී ඊයේ දින රාත්‍රී කාලයේදී වෙන්නප්පුව පොලිස් වසමේ වයික්කාල ප්‍රදේශයේදී වෙන්නප්පුව පොලිස් ස්ථානයේ නිලධාරීන් කණ්ඩායමක් විසින් පුද්ගලයෙකු සන්තකයේ තිබී ඉහත කාර් රථයේ ලියාපදිංචි අංකය සහිත එම කාර් රථයේ වර්ණයෙන් යුත් කාර් රථයක් හමුවීමෙන් පසු කාර් රථ දෙකම පොලිස් භාරයට ගෙන ඇත. වැඩිදුර විමර්ශන සඳහා මෝටර් රථ 02ක හලාවත කොට්ඨාස විශේෂ අපරාධ විමර්ශන අංශය වෙත භාර දී තිබේ.", "url": "https://sinhala.adaderana.lk/news.php?nid=207374"},
{"title": "මාස දෙකකට වෙඩිතැබීම් 19ක්", "body": "මේ වසරේ ජනවාරි මාසයේ සිට මාර්තු මස 5 වන දා දක්වා වූ කාලසීමාව තුළ වෙඩිතැබීමේ සිද්ධීන් 19ක් වාර්තා වී තිබේ. අද (06) පැවති මාධ්‍ය හමුවකට එක්වෙමින් පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරි බුද්ධික මනතුංග මහතා පවසා සිටියේ ඉන් සිද්ධීන් 12ක් සංවිධානාත්මක කල්ලි විසින් සිදුකර ඇති බවය. ඉතිරි සිදුවීම් 7 යම් යම් පෞද්ගලික ආරවුල් මත සිදුවූ වෙඩිතැබීම් බව ද ඒ මහතා පැවසීය. කෙසේ නමුත් මෙම වෙඩිතැබීමේ සිදුවීම් සම්බන්ධයෙන් සිදුකළ පරීක්ෂණවලින් අනතුරුව ශ්‍රී ලංකා පොලීසිය විසින් සැකකරුවන් 68 දෙනෙක් අත්අඩංගුවට ගෙන ඇති අතර, වෙඩිතැබීම් සඳහා භාවිත කළ ටී 56 ගිනිඅවි 6ක් ද පොලිස් භාරයට ගත් බව පොලිස් මාධ්‍ය ප්‍රකාශකවරයා සඳහන් කළේය. එමෙන්ම වෙඩිතැබීම් සඳහා භාවිත කළ පිස්තෝල ගිනිඅවි දෙකක් සහ වෙනත් පිස්තෝල ගිනිඅවි 5ක් ද පොලිස් භාරයට ගෙන ඇතැයි බුද්ධික මනතුංග මහතා පැවසීය. මෙම අපරාධ සඳහා භාවිත කළ යතුරුපැදි 8ක්, මෝටර් රථ 2ක් සහ වෑන් රථයක්, ත්‍රීරෝද 2ක් වසරේ මේ කාලය තුළ පොලිස් භාරයට ගෙන ඇත.", "url": "https://sinhala.adaderana.lk/news.php?nid=207373"},
{"title": "දේශබන්දු සැඟවිලා - තොරතුරු දන්නවා නම් CIDයට කියන්න", "body": "අත්අඩංගුවට ගැනීමට වරෙන්තු නිකුත් වී ඇති හිටපු පොලිස්පති දේශබන්දු තෙන්නකෝන් මහතා පිළිබඳ යම් තොරතුරක් වෙතොත් අපරාධ පරීක්ෂණ දෙපාර්තමේන්තුවට දැනුම් දෙන ලෙස පොලීසිය පවසයි. පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරි බුද්ධික මනතුංග මහතා අද (06) සහභාගී වූ මාධ්‍ය හමුවක දී මේ බව කියා සිටියේය. හිටපු පොලිස්පතිවරයා අත්අඩංගුවට ගැනීම සඳහා මේ වනවිට කණ්ඩායම් කිහිපයක් යොදවා පරීක්ෂණ සිදුකරන බවත් පැවසු පොලිස් මාධ්‍ය ප්‍රකාශකවරයා, ඔහු මේ වනවිට නීතියට අවනත නොවී සැඟවී සිටින බව ද පැවසීය. අධිකරණ නියෝගයකට අවනත නොවී පැන ගිය සැකකරුවන් අත්අඩංගුවට ගන්නා ක්‍රමවේදය යටතේම හිටපු පොලිස්පතිවරයාව අත්අඩංගුවට ගැනීමට පොලීසිය කටයුතු කරමින් බව ද පැවසු පොලිස් මාධ්‍ය ප්‍රකාශකවරයා, විශේෂ සැලකිල්ලක් හිටපු පොලිස්පතිවරයාව අත්අඩංගුවට ගැනීමට පොලීසිය නොදක්වන බව ද තහවුරු කළේය. එමෙන්ම ඔහුට සැඟවී සිටීමට යම් අයෙක් උදව් කරන්නේ නම් ඒ සම්බන්ධයෙන් ද දණ්ඩ නීති සංග්‍රහය අනුව කටයුතු කරන බව ද පොලිස් මාධ්‍ය ප්‍රකාශයකවරයා පැවසීය. වෙනදාට වඩා වෙහෙසක් රැගෙන හිටපු පොලිස්පතිවරයා අත්අඩංගුවට ගැනීමට කටයුතු කරමින් සිටින බව ද පැවසු පොලිස් මාධ්‍ය ප්‍රකාශකවරයා, හිටපු පොලිස්පති දේශබන්දු තෙන්නකෝන් මහතා මේ වනවිට රටින් පිටව ගොස් ඇතැයි තොරතුරු ලැබී නොමැති බව ද පැවසීය.", "url": "https://sinhala.adaderana.lk/news.php?nid=207372"},
{"title": "යාපනයේ වායු දූෂණය අවම කරන්න වැඩපිළිවෙලක් සකසන බව නීතිපති අභියාචනාධිකරණයට දැනුම්දෙයි", "body": "යාපනය දිස්ත්‍රික්කය ඇතුළු දිවයිනේ සියලු ප්‍රදේශවල වායු දූෂණය අවම කිරීම සඳහා වූ වැඩපිළිවෙලක් සකස් කරන බව නීතිපතිවරයා අද (06) අභියාචනාධිකරණයට දැනුම් දුන්නේය. යාපනය අර්ධද්වීපයේ ඉහළ යමින් පවතින වායු දූෂණය අවම කිරීමේ වැඩපිළිවෙලක් සකස් කරන ලෙස පරිසර අමාත්‍යවරයා ඇතුළු වගඋත්තරකරුවන්ට නියෝගයක් නිකුත් කරන ලෙස ඉල්ලා යාපනයේ පදිංචිකාරියක වන වෛද්‍ය උමා සුකී නඩරාජා මහත්මිය විසින් ඉදිරිපත් කළ පෙත්සමක් අද කැඳවූ අවස්ථාවේදී නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජනරාල්වරිය මෙම දැනුම්දීමක් සිදුකළාය.   මෙම පෙත්සම අද අභියාචනාදීකරණයේ වැඩබලන සභාපති විනිසුරු මොහොමඩ් ලෆාර් තාහීර් සහ සරත් දිසානායක යන මහත්වරුන්ගෙන් සමන්විත අභියාචනාධිකරන විනිසුරු මඩුල්ල ඉදිරියේ කැඳවනු ලැබීය. යාපනය අර්ධද්වීපයේ වායු ගුණත්වය පිළිබඳව පුරා මාසයක් සමීක්ෂණයක් සිදුකොට වාර්තාවක් ඉදිරිපත් කරන ලෙස මීට පෙර අභියාචනාධිකරණය විසින් මධ්‍යම පරිසර අධිකාරියට නියෝග කර තිබුණි.  එම නියෝගයට අනුව අදාළ සමීක්ෂණ වාර්තාව නීතිපතිවරයා මාර්ගයෙන් අධිකරණයට ඉදිරිපත් කෙරුණි. පෙත්සම්කාර පාර්ශ්වය වෙනුවෙන් පෙනී සිටි නීතිඥ රවින්ද්‍රනාත් දාබරේ මහතා අධිකරණය හමුවේ කරුණු දක්වමින් එම සමීක්ෂණ වාර්තාව පිරික්සීමේදී යාපනය අර්ධද්වීපයේ වායුව තුළ  සම්මත මට්ටම අභිබවා ගිය අහිතකර සංඝටක ප්‍රමාණයක් පවතින බවට තොරතුරු අනාවරණය වී ඇතැයි කියා සිටියේය. මෙහිදී නියෝජ්‍ය සොලිසිටර් ජෙනරාල් වරිය සඳහන් කළේ යාපනය අර්ධද්වීපය ඇතුළු දිවයිනේ සියලු ප්‍රදේශවල වායු දුෂණය අවම කිරීමේ වැඩපිළිවෙළක් රජය මගින් ක්‍රියාත්මක කිරීමට සැලසුම් කර ඇති බවය.  ඒ වෙනුවෙන් විශාල වියදමක් දැරීමට සිදුවන බවත් ඒ සඳහා විදේශීය ආයතන සහ සංවිධානවලින් ද ප්‍රතිපාදන ලබාගෙන එම කටයුතු ඉටු කිරීමට සැලසුම් කර ඇති බවත් රජයේ නියෝජ්‍ය සොලිසිටර් ජෙනරාල්වරිය දන්වා සිටියේය. ඒ අනුව මෙම කටයුතුවල ප්‍රගතිය ඉදිරියේදී වාර්තා කරන ලෙසත් අධිකරණය විසින් පාර්ෂවකරුවන්ට නියෝග කළේය. ඉන් අනතුරුව පෙත්සම ජූලි මස 05 වන දා යළි කැඳවීමට නියම වුණි. පෙත්සම්කාරිය කියා සිටින්නේ යාපනය අර්ධද්වීපය තුළ බැහැර කරන විවිධ අහිතකර ද්‍රව්‍ය සහ ඉන්දියාව වැනි අසල්වැසි රාජ්‍යයන්ගෙන් ඇදී එන අහිතකර සංඝටක හේතුවෙන් අර්ධද්වීපය තුළ  පවතින වායු ගුණත්වය පහළ වැටී තිබෙන බවය. මේ පිළිබඳව වගකිවයතු බලධාරීන් වෙත පැමිණිලි ඉදිරිපත් කළත් වායු ගුණත්වය යථා තත්ත්වයට පත්කිරීමට අවශ්‍ය වන පිළිවෙලක් මේ දක්වා ක්‍රියාත්මක වී නොමැති බවත් පෙත්සමෙන් පෙන්වා දී තිබේ. එබැවින් යාපනය අර්ධද්වීපයේ වායු  දූෂණය අවම කිරීමේ වැඩ පිළිවෙලක් සකස් කරන ලෙසත් පෙත්සම්කාරිය අභියාචනාධිකරණයෙන් ඉල්ලා තිබේ.", "url": "https://sinhala.adaderana.lk/news.php?nid=207371"},
{"title": "මර්වින් සිල්වාගේ බිරිඳ මාධ්‍යයට කී දේ", "body": "අපරාධ පරීක්ෂණ දෙපාර්තමේන්තුවේ නිලධාරීන් විසින් අත්අඩංගුව ගත් හිටපු අමාත්‍ය මර්වින් සිල්වා මහතා මහර උසාවියට ඉදිරිපත් කිරීමට නියමිතව තිබේ. ඊයේ (05) රාත්‍රී පැලවත්ත, බත්තරමුල්ල ප්‍රදේශයේ පිහිටි ඔහුගේ නිවසේදී මෙම අත්අඩංගුවට ගැනීම සිදුකර ඇති බව පොලීසිය සඳහන් කළේය. කැලණිය ප්‍රදේශයේ ඉඩමක් සම්බන්ධයෙන් කූඨ ලේඛන සකස් කර මුදල් වංචා කිරීමේ චෝදනාවකට මර්වින් සිල්වා මහතා මෙලෙස අත්අඩංගුවට ගෙන තිබුණි. අත්අඩංගුවට ගත් සැකකරු සම්බන්ධයෙන් අපරාධ පරීක්ෂණ දෙපාර්තමේන්තුව වැඩිදුර විමර්ශන ආරම්භ කර ඇති බව පොලිස් මාධ්‍ය කොට්ඨාශය සඳහන් කළේය. මේ අතර මර්වින් සිල්වා මහතාගේ බිරිඳ මාධ්‍ය වෙත මෙලෙස අදහස් දැක්වීය.", "url": "https://sinhala.adaderana.lk/news.php?nid=207370"},
{"title": "අනාරක්ෂිත විදුලි කම්බියේ ගැටී මව සහ පුංචි පුතු ජීවිතයෙන් සමුගනී", "body": "සූරියවැව රන්දියගම ප්‍රදේශයේ දී කාන්තාවක් සහ ඇයගේ කුඩා පුතු විදුලි සැර වැදි මියගොස් තිබේ. මෙලෙස මියගොස් ඇත්තේ 38 හැවිරිදි සිව්දරු මවක් වන එනෝෂා හර්ෂණී සහ අවුරුදු 5ක් වයසැති ගඟන ඉඳුවර නැමැති ඇයගේ පුංචි පුතුයි. ඊයේ (05) සවස මෙම පුංචි පුතු පෙර පාසල් ගොස් පැමිණ නිවස පිටුපස ප්‍රදේශයේ සිය කුඩා පාපැදිය පදිමින් සෙල්ලම් කරමින් සිට ඇත. එම අවස්ථාවේ නිවස ආසන්නයේ පිහිටි ඉඩමේ ඇති බේකරියක සහ නවතා තිබූ ලොරි රථයක ආරක්ෂාවට නීතිවිරෝධි ලෙස ඇඳ තිබූ විදුලි කම්බියක මෙම සිඟිත්තා පැටලී තිබේ. මිඳුලේ සෙල්ලම් කරමින් සිටි පුතු ගැන සොයාබැලීමට එම ස්ථානයට ගිය මව, සිය පුතු විදුලි කම්බියේ පැටලී ඇති බව දැක කෑ ගසමින් පුතු බෙරා ගැනීමට උත්සාහ දරා ඇත. එහිදී මවට ද විදුලි සැර වැදී ඇති අතර ඔවුන් දෙදෙනාම එම ස්ථානයේදීම මියගොස් ඇති බව අනාවරණය වී තිබේ. පොලිස් පරීක්ෂණවලදී හෙළි වී ඇත්තේ නීතිවිරෝධීව ඇද තිබූ අනාරක්ෂිත විදුලි කම්බියේ විදුලිය ඒ වන විටත් විසන්ධි කර නොතිබුණු බවය. මේ සම්බන්ධයෙන් සූරියවැව පොලීසිය වැඩිදුර පරීක්ෂණ සිදුකරයි.", "url": "https://sinhala.adaderana.lk/news.php?nid=207369"},
{"title": "පවුම් මිලියනයක් දී 900 දෙනෙකුගේ ණය ගෙවූ මයිකල් ෂීන්", "body": "හොලිවුඩ් නළු මයිකල් ෂීන් තමන්ගේම මුදලින් පවුම් මිලියනයක් වැය කර 900 දෙනෙකුගේ ණය ගෙවීමට කටයුතු කර තිබේ.  මයිකල් ෂීන් විසින් එංගලන්තයේ දකුණු වේල්සයේ ඒ සඳහාම ණය අත්පත් කර ගැනීමේ සමාගමක් ආරම්භ කරමින් එම කටයුතු සිදුකර ඇති බව සඳහන් වේ. ඒ අනුව එම සමාගම හරහා බැංකු සහ මුල්‍ය සාමාගම් සමඟ සාකච්ඡා කරමින් අදාළ ණය හිමියන්ගේ තොරතුරු සහ ණය මයිකල් ෂීන්ගේ සමාගම වෙත පවරා ගෙන එම ක්‍රියාවලිනය සිදු කරන බව විදෙස් මාධ්‍ය පවසයි. මේ සම්බන්ධයෙන් අදහස් දක්වමින් ඔහු පවසා ඇත්තේ මෙලෙස ආයතනයක් පිහිටුවා ක්‍රමාණුකූලව ණය ගෙවීම් සිදු කරන්නේ තමන්ට නාස්ති කිරීමට මුදල් නොමැති බැවින් බවය. එමෙන්ම ෂීන් පවසා ඇත්තේ තමා විසින් මෙලෙස ණය ගෙවීම් සිදුකරන පුද්ගලයින් කවුදැයි ඔවුන් කුමන පිරිසක්ද යන්න තමන් කිසිවක් නොදන්නා බවය. වර්ථමානයේ පවතින රැකියා අහිමි වීම් සමඟ බොහෝ පවුල් ආර්ථික අතින් ඉතා අවිනිශ්චිතතාවයකට පත්ව ඇති බවත් ඔවුන් ආතතියෙන් ජීවත් වන බවත් ෂීන් පෙන්වා දෙයික. එම පිරිසට පිළිසරණයක් ලෙස තමන් මෙම ණය අත්පත්කර ගැනීමේ සමාගම පිහිටවූ බව ඔහු වැඩිදුරටත් පවසා ඇත.", "url": "https://sinhala.adaderana.lk/news.php?nid=207368"},
{"title": "ලංකාවේ ගුවන්ගමන් බලපත්‍රයට හිමි තැන", "body": "එක් එක් රටවලට වීසා රහිතව ගමන් කළ හැකි ගමනාන්ත සලකා සැකසූ \"ද හෙන්ලි\" ශ්‍රේණිගත කිරීමේ ලැයිස්තුවේ 91 වැනි ස්ථානයට ශ්‍රී ලංකාව පත්ව තිබේ. එම ලැයිස්තුවේ පළමු ස්ථානයට පැමිණ ලොව ප්‍රබලතම ගුවන්ගමන් බලපත්‍රය ඇති රට බවට පත්ව ඇත්තේ, රටවල් 193කට වීසා රහිතව ගමන්කිරීමේ අවස්ථාව හිමි අග්නිදිග ආසියානු කලාපීය රටක් වන සිංගප්පූරුවයි.  ස්ථාන 99ක් නම් කර ඇති මේ ලැයිස්තුවෙන් ශ්‍රී ලංකාව සමඟ සමතැන් ගෙන ඇත්තේ ඉරානය සහ සුඩානය යන රටවල්ය. ඊට අනුව ශ්‍රී ලංකා ගුවන් ගමන් බලපත්‍රය භාවිත කරමින් වීසා රහිතව ගමන් කළ හැක්කේ රටවල් 42කට පමණි. ජපානය සහ දකුණු කොරියාව එම ලැයිස්තුවේ දෙවැනි ස්ථානයේ පසුවන අතර, තෙවැනි ස්ථානය ඩෙන්මාර්කය, ෆින්ලන්තය, ප්‍රංශය, ජර්මනිය, අයර්ලන්තය, ඉතාලිය සහ ස්පාඤ්ඤය යන රටවලට හිමිව තිබේ.  ගුවන්ගමන් බලපත්‍ර ශ්‍රේණිගත කිරීමේ ලැයිස්තුවේ අවසන් ස්ථානයේ පසුවන්නේ දකුණු ආසියානු කලාපීය රටක් වන ඇෆ්ගනිස්තානයයි. 2024 වසරේදී නිකුත් වූ මේ ලැයිස්තුවේ ශ්‍රී ලංකාව පසු වූයේ 96 වැනි ස්ථානයේ යි. ඒ අනුව ශ්‍රී ලංකාව මේ වසර තුළ ස්ථාන 5කින් ඉදිරියට පැමිණ තිබේ. හෙන්ලි ඇන්ඩ් පාට්නර්ස්  ආයතනය, එක් එක් රටවලට වීසා රහිතව ගමන් කළ හැකි ගමනාන්ත සලකා ගුවන්ගමන් බලපත්‍රවල ප්‍රබලත්වය ශ්‍රේණිගත කරන ලොව ප්‍රධානතම ආයතනයකි.", "url": "https://sinhala.adaderana.lk/news.php?nid=207375"},
{"title": "සරසවි පුතුගේ හිසට පොල්ලකින් පහරදී පියා වස බොයි", "body": "බලන්ගොඩ පොලිස් බලප්‍රදේශයට අයත් පහළ මස්සැන්න ප්‍රදේශයේ දී පියෙකු පුත්‍රයාගේ හිසට පොල්ලකින් පහරදී ඔහු ද වස පානය කර තිබේ. පසුගිය මාර්තු 4 වන දින රාත්‍රියේ පොල්ලකින් පුත්‍රයාට පහරදී ඇති අතර, පසුව පියා ද වස පානය කිරීමෙන් බරපතළ තත්ත්වයෙන් සිටි දෙදෙනාම බලන්ගොඩ මුලික රෝහලට ඇතුළත් කර ඇත. පුත්‍රයාගේ තත්ත්වය බරපතළ වන බැවින් ඔහුව වැඩිදුර ප්‍රතිකාර සඳහා රත්නපුර මහ රෝහලට ඇතුළත් කර තිබේ. විශ්වවිද්‍යාල සිසුවෙක් වෙන 23 හැවිරිදි පුත්‍රයා නිවසේ සාලයේ පරිගණක පාඩමක් කරමින් සිටින විට පියා මෙලෙස පොල්ලකින් පහරදී තිබුණි. පියා සහ මව නිතර ආරවුල් ඇති කරන්නා අතර, එදින ද පියා විසින් මවට පිහියකින් පහරදීමට උත්සාහ දරා ඇති බවත් එය ව්‍යර්ථ වී ඇති බවත් සිදුකළ පරීක්ෂණවලදී අනාවරණය වී තිබේ.  පියා මේ වනවිට බලන්ගොඩ මුලික රෝහලේ ප්‍රතිකාර ලබමින් සිටින අතර, බලන්ගොඩ මහෙස්ත්‍රාත් භාග්‍යයා දිල්රැක්ෂි මෙනවිය රෝහලට ගොස් ඊයේ (05) නියෝග කර තිබුණේ ඔහුව එළැඹෙන 17 වන දා දක්වා රක්ෂිත බන්ධනාගාර ගත කරන ලෙසය. ඒ අනුව පියා මේ වනවිට බන්ධනාගාර නිලධාරීන්ගේ ආරක්ෂාව යටතේ තවදුරටත් බලන්ගොඩ මුලික රෝහලේ ප්‍රතිකාර ලබමින් සිටී. රත්නපුර අපරාධ පරීක්ෂණ නිලධාරීන් විසින් මේ වනවිට පරීක්ෂණ කටයුතු ආරම්භ කර ඇති අතර, සිද්ධිය සම්බන්ධයෙන් බලන්ගොඩ පොලීසිය වැඩිදුර පරීක්ෂණ සිදුකරයි. මේ අතර සිද්ධිය සම්බන්ධයෙන් අදහස් දැක්වූ තුවාල ලැබූ සරසවි සිසුවාගේ මව,", "url": "https://sinhala.adaderana.lk/news.php?nid=207367"},
{"title": "හදාගන්න ගත් දරුවා මරාගත් යුවළකට මරණ දඬුවම", "body": "දරුකමට හදාවඩා ගැනීම සඳහා ගනු ලැබූ වයස අවුරුදු  දෙකක ළමයෙකු වධ හිංසාවට ලක්කර මරණයට පත් කිරීමේ චෝදනාවකට වරදකරු කෙරුණු යුවළකට කොළඹ මහාධිකරණය අද (6) මරණීය දණ්ඩනය නියම කළේය. දීර්ඝ නඩු විභාගයකින් අනතුරුව කොළඹ මහාධිකරණ විනිසුරු සුජීව නිශ්ශංක මහතා විසින් මෙම තීන්දුව ලබා දුන්නේය. මෙලෙස මිනීමැරීමේ චෝදනාවට වරදකරුවන් කෙරුණේ මාලිගාවත්ත ප්‍රදේශයේ පදිංචි යුවළක්ය. හදාවඩා ගැනීම සඳහා ලබාගත් අවුරුදු දෙකක පිරිමි ළමයකු වූ මෙම දරුවා 2018 වසරේ මැයි මස 11වනදා හෝ ඊට ආසන්න දිනයක, මාලිගාවත්ත ප්‍රදේශයේදී වධ හිංසාවට ලක්කොට මරණය සිදුකිරීම සම්බන්ධයෙන් මෙම විත්තිකරුවන් දෙදෙනාට එරෙහිව නීතිපතිවරයා නඩු පවරා තිබුණි.  දීර්ඝ නඩු විභාගයකින් අනතුරුව තීන්දුව ප්‍රකාශයට පත්කළ විනිසුරු සුජීව නිශ්ශංක මහතා කියා සිටියේ, විත්තිකරුවන්ට එරෙහිව එල්ලකර තිබෙන මිනීමැරීමේ චෝදනා සාධාරණ සැකයකින් තොරව පැමිණිල්ල විසින් ඔප්පු කර තිබෙන බවයි.  තවදුරටත් තීන්දු ප්‍රකාශයට පත්කළ විනිසුරුවරයා, සැකසහිත ලෙස මියගිය අවුරුදු දෙකක පමණ පිරිමි ළමයෙකුගේ මෘත ශරීරයක් පරීක්ෂණයකින් තොරව වල දැමීමට සූදානම් වන බවට ලැබුණු තොරතුරකට අනුව පොලීසිය විසින් අදාළ නිවසට ගොස් ඒ පිළිබඳ විමර්ශන සිදුකර ඇති ආකාරය පොලිස් සාක්ෂිවලින් අනාවරණය වූ බව සඳහන් කළේය. ඒ අනුව අදාළ ස්ථානයට ගිය පොලිස් නිලධාරින් ඒ පිළිබඳ සැකයක් ඇතිවීම නිසා මහෙස්ත්‍රාත්වරයාට කරුණු වාර්තා කර දරුවාගේ මරණය සම්බන්ධයෙන් පශ්චාත් මරණ පරීක්ෂණයක් පැවැත්වීමට කටයුතු කළ බවත් පොලිස් සාක්ෂිවලින් අනාවරණය වී තිබුණි.  ඒ අනුව අධිකරණයට ඉදිරිපත් කෙරුණු අධිකරණ වෛද්‍ය වාර්තාව තුළින් මෙම දරුවා දරුණු ලෙස වධ හිංසනයට භාජනය වී තිබූ ආකාරය වෛද්‍ය සාක්ෂිවලින් අනාවරණය වී තිබූ බවත් විනිසුරුවරයා පැවසීය. මෙම දරුවාගේ දේහයේ තිබී තුවාල 90ක් පමණ නිරීක්ෂණය වී ඇති අතර ඒවා පිළිස්සුම් තුවාල මෙන්ම පහරදීම් හේතුවෙන් ඇතිවූ තුවාල බවටත් වෛද්‍ය සාක්ෂිවලින් නිගමනය කර ඇත. එමෙන්ම අදාළ දරුවාගේ වෘෂන කෝෂවලටද දැඩි ලෙස හානි සිදුවී තිබූ බවත් වෛද්‍ය සාක්ෂිවලින් අනාවරණය වී තිබේ. ඒ අනුව මෙම දරුවා කෲර වද හිංසනයට භාජනය වී ඇති අතර චේතනාන්විතවම ප්‍රචණ්ඩත්වයට ලක්වීම හේතුවෙන් ඔහුගේ මරණය සිදුවී ඇති බව වෛද්‍ය සාක්ෂිවලින් නිරීක්ෂණය වී තිබෙන බවත් විනිසුරුත්වරයා සඳහන් කළේය. එමෙන්ම කාලයක් වධ හිංසනයට භාජනය වී පිළිස්සුම් වලින් ඇතිවූ බහුවිධ තුවාල හේතුවෙන් දරුවාගේ මරණය සිදුවී ඇති බව අධිකරණ වෛද්‍ය නිලධාරියා විසින් නිගමනය කර තිබෙන බවත් විනිසුරුවරයා සිය තීන්දුවේ සඳහන් කර සිටියේය. වැඩිදුරටත් තීන්දුව ප්‍රකාශයට පත් කරමින් විනිසුරුවරයා කියා සිටියේ, විත්තිකරුවන් විසින් මියගිය මෙම දරුවා කොළඹ ළමා රෝහල අසලටම රැගෙන ගොස් ඊට ඇතුළත් නොකට ආපසු හැරී ග්‍රෑන්ඩ්පාස් ප්‍රදේශයේ පිහිටි පෞද්ගලික වෛද්‍යවරයෙකු වෙත රැගෙන යාම බරපතළ සැකයකට තුඩුදෙන කරුණක් බවයි. අදාළ දරුවා මෙම විත්තිකරුවන් භාරයේ සිටි බවට ප්‍රමාණවත් සාක්ෂි ඉදිරිපත් වී තිබෙන බවත් ඒ සම්බන්ධයෙන් කිසිදු සැකයක් මතුවී නොමැති බවත් විනිසුරුවරයා අවධාරණය කළේය.  සියලු සාක්ෂි විශ්ලේෂණය කිරීමේදී මියගිය දරුවා මෙම විත්තිකරුවන් භාරයේ ජීවත් වූ බව තහවුරු වී ඇති බැවින් ඉදිරිපත් වූ පර්වේෂණීය හා වෛද්‍ය සාක්ෂිවලට අනුව මෙම මරණයට විත්තිකරුවන් වගකිවයුතු බවත් විනිසුරුවරයා තීන්දු කළේය. ඒ අනුව අදාල විත්තිකරුවන් දෙදෙනා මිනීමැරීමේ චෝදනාවට වරදකරු කරන බවත් විනිසුරුවරයා අවසන් වශයෙන් නිගමනය කර ඇත. දඬුවම් නියම කිරීමට පෙර අධිකරණය හමුවේ කරුණු දැක්වූ විත්තිකරුවන් කියා සිටියේ තමන් මෙම චෝදනාවවලට නිර්දෝෂී බවයි. තමාට තවත් දරුවන් දෙදෙනෙකු සිටින බවත් මෙම දරුවා හදාවඩා ගත්තේ තම කැමැත්තෙන් බවත් විත්තිකාරිය විවෘත අධිකරණයේ ප්‍රකාශ කළාය. ඉදිරිපත් වූ කරුණු සලකා බැලූ විනිසුරුවරයා අනතුරුව මෙම තීන්දුව ප්‍රකාශයට පත් කළේය.", "url": "https://sinhala.adaderana.lk/news.php?nid=207378"},
{"title": "අයවැය කාරක සභා විවාදය ඇරඹේ", "body": "කථානායකවරයාගේ ප්‍රධානත්වයෙන් මේ වනවිට පාර්ලිමේන්තු කටයුතු ආරම්භ කර තිබේ. ඒ අනුව අද දිනයේ දීත් අයවැය කාරක සභා විවාදය පැවැත්වෙනු ඇති. එහි සජීවි විකාශය ඉහතින් දැක්වේ.", "url": "https://sinhala.adaderana.lk/news.php?nid=207366"},
{"title": "වැඩිහිටියන් සහ ළමුන් අතර පිළිකා තත්ත්වයේ ඉහළ යෑමක්", "body": "වැඩිහිටි ජනතාව සහ ළමුන් අතර මහා අන්ත්‍රයේ සහ ගුද මාර්ගයේ පිළිකා ඇති වීමේ ඉහළයාමක් දක්නට ලැබෙන බව ජාතික පිළිකා මර්දන වැඩසටහන පවසයි. අයහපත් පුරුදු සහ ක්‍රියාශීලි ජීවන රටාවක් නොමැති වීම මීට ප්‍රධාන හේතු වී ඇති බව සෞඛ්‍ය ප්‍රවර්ධන කාර්යාංශයේ පැවති මාධ්‍ය හමුවකට එක්වෙමින් ජාතික පිළිකා මර්දන වැඩසටහනේ නියෝජ්‍ය අධ්‍යක්ෂ වෛද්‍ය ශ්‍රීනි අලහප්පෙරුම මහත්මිය සඳහන් කළාය. සෞඛ්‍ය අමාත්‍යාංශයෙන් මේ සම්බන්ධයෙන් නිකුත් කළ නිවේදනය පහතින් දැක්වේ.", "url": "https://sinhala.adaderana.lk/news.php?nid=207365"},
{"title": "දිස්ත්‍රික්ක 4කට කාලගුණයේ වෙනසක්", "body": "ගාල්ල, මාතර, කළුතර සහ රත්නපුර දිස්ත්‍රික්කවල සවස් කාලයේදී හෝ රාත්‍රී කාලයේදී ඇතිවිය හැකි වැසි ස්වල්පයක් හැරුණු විට දිවයිනේ ප්‍රධාන වශයෙන් වැසි රහිත කාලගුණ තත්ත්වයක් පවතී. බස්නාහිර, සබරගමුව, මධ්‍යම, වයඹ, උතුරු  සහ උතුරු-මැද,  පළාත්වලත් ගාල්ල සහ මාතර දිස්ත්‍රික්කවලත් ඇතැම් ස්ථානවල උදෑසන කාලයේදී මීදුම් සහිත තත්ත්වයක් පැවතිය හැකි බව කාලගුණවිද්‍යා දෙපාර්තමේන්තුව දැනුම් දෙයි.", "url": "https://sinhala.adaderana.lk/news.php?nid=207361"},
{"title": "විමල්ගේ සඳේ ගින්දර එළිදකී", "body": "ජාතික නිදහස් පෙරමුණේ නායක හිටපු පාර්ලිමේන්තු මන්ත්‍රී විමල් වීරවංශ මහතා 1988/89 කාලවකවානුවේ සිය ජීවන අත්දැකීම් ද  අලළා රචනා කළ \"සඳේ ගින්දර\" නම් නවකථාව අද (07) එළිදැක්විය. ඒ, බස්නාහිර පළාත් සෞන්දර්ය කලා නිකේතනයේදීය. එහිදී අදහස් දක්වමින් ජාතික නිදහස් පෙරමුණේ නායක හිටපු පාර්ලිමේන්තු මන්ත්‍රී විමල් වීරවංශ මහතා පැවසුවේ ජනතා විමුක්ති පෙරමුණ අතීතයේ සිටම පටු ප්‍රතිපත්තිවලින් සමන්විත වූ දේශපාලන පක්ෂයක් බවය.", "url": "https://sinhala.adaderana.lk/news.php?nid=207439"},
{"title": "පරිභෝජනයට නුසුදුසු තිරිඟු පිටි තොගයක් අල්ලයි", "body": "වෙළෙඳපොළට නිකුත් කිරීම සඳහා සුදානම් කර තිබු මිනිස් පරිභෝජනයට නුසුදුසු තිරිඟු පිටි තොගයක් වත්තල, උස්වැටකෙයියාව ප්‍රදේශයේ ගබඩාවක තිබී සොයාගෙන තිබේ. පිටකොටුව ප්‍රදේශයේ සිදුකරන ලද වැටලීමකදී අනාවරණය කරගත් තොරතුරු මත අදාළ තිරිඟු පිටි තොගය සොයා ගත් බව පාරිභෝගික කටයුතු පිළිබඳ අධිකාරිය පැවසුවේය. එහිදි එම ගබඩාව තුළ තිබී වෙළෙඳපොළට නිකුත් කිරීම සඳහා සුදානම් කර තිබු මිනිස් පරිභෝජනයට නුසුදුසු තිරිඟු පිටි ටොන් 750ක් සොයාගෙන තිබේ. අදාළ පිටිවල නිෂ්පාදිත දිනය පසුගිය වසරේ මාර්තු සහ මැයි මාස ලෙසත් කල් ඉකුත් වීමේ දිනය මේ වසරේ මාර්තු සහ මැයි මාස ලෙසත් සඳහන් කර තිබු අතර ඒවා දැඩි කෘමි ආසාදනයට ලක්ව තිබු බව සඳහන්ය. ඒ අනුව අදාළ භාණ්ඩ තොගය පාරිභෝගික කටයුතු පිළිබඳ අධිකාරියේ නිලධාරීන් භාරයට ගෙන වැඩිදුර විමර්ශන සිදුකරනු ලබයි.", "url": "https://sinhala.adaderana.lk/news.php?nid=207363"},
{"title": "විශ්‍රාමික මහාචාර්ය යුවළගෙන් කප්පම් ගත් පින්තාරු බාස් අල්ලයි", "body": "බම්බලපිටිය ප්‍රදේශයේ පදිංචි විශ්‍රාමික මහාචාර්ය දෙපළකගෙන් වරින් වර රුපියල් ලක්ෂ පනහක කප්පම් මුදලක් ලබා ගත් සැකකරුවෙකු පොලීසිය විසින් අත්අඩංගුවට ගෙන තිබේ. අදාළ සැකකරු විසින් අංජුගේ ගෝලයෙකු බව පවසමින් අදාළ විශ්‍රාමික මහාචාර්ය දෙපළගෙන් මෙලෙස කප්පම් මුදල් ලබා ගෙන ඇත. අත්අඩංගුවට ගෙන ඇත්තේ පිළියන්දල පැලැන්වත්ත ප්‍රදේශයේ පදිංචිකරුවෙකු වන 47 හැවිරිදි කුලී සේවයේ නිරත තිදරු පියෙකි. මීට වසරකට පෙර පින්තාරුකරුවෙකු ලෙස බම්බලපිටිය ප්‍රදේශයේ පිහිටි මහාචාර්ය දෙපළගේ නිවසෙහි පින්තාරු කිරීමට පැමිණි මෙම සැකකරු විශ්‍රාමික මහාචාර්ය දෙපළ සන්තකයේ මුදල් ඇති බව දැනගැනීමෙන් පසු රුපියල් ලක්ෂ 25, 12, 3, 5 ආදි ලෙස වරින් වර අදාළ දෙපළ බියගන්වා මුදල් ලබා ගෙන තිබේ. පසුගිය පෙබරවාරි මස නැවත සැකකරු විසින් රුපියල් ලක්ෂ 8ක මුදලක් ඉල්ලා සිටි අවස්ථාවේදී අදාළ යුවළ විසින් සිය පදිංචි නිවස අතරහැර යාමට සූදානම්ව සිට ඇති අතර සිද්ධිය සම්බන්ධව එම දෙපළ විසින් අසල්වාසියෙකු සමග පවසා තිබේ. ඒ අනුව එම අසල්වැසියා විසින් මේ සම්බන්ධව බම්බලපිටිය පොලීසියට කරන ලද දැනුවත් කිරීම අනුව ක්‍රියාත්මක වූ පොලිස් නිලධාරීන් සැකකරු අත්අඩංගුවට ගෙන තිබේ. අදාළ සැකකරු මෙම ලබා ගත් කම්පම් මුදල් යොදා සැකකරු සූදු ක්‍රිඩාවේ නියැලී ඇතැයිද තවත් මුදල් ප්‍රමාණයක් වියදම් කර තවත් ගෘහ උපකරණ කිහිපයක්ද මිලදී ගෙන ඇතැයිද පොලීසිය පවසයි. අත්අඩංගුවට ගත් සැකකරු අද දින අලුත්කඩේ අංක 3 අධිකරණයට ඉදිරිපත් කිරීමෙන් අනතුරුව එළැඹෙන 17 වැනි දින තෙක් රක්ෂිත බන්ධනාගාරගත කිරීමට ද නියෝග කර තිබේ.", "url": "https://sinhala.adaderana.lk/news.php?nid=207435"},
{"title": "මිත්තණියගේ බෙහෙත් බිව්ව සිඟිත්තාට දිවි අහිමි වෙයි", "body": "මාන්කුලම, කට්කුවාරි ප්‍රදේශයේ දී කුඩා පිරිමි දරුවෙකු ඖෂධයක් විෂ වී මිය ගොස් තිබේ. මෙලෙස මියගොස් ඇත්තේ වයස අවුරුදු 01 ½ ක් වූ කට්කුවාරි, මාන්කුලම් ප්‍රදේශයේ පදිංචිව සිටි දරුවෙකි.  මේ සම්බන්ධයෙන් සිදුකළ විමර්ශන වලදී හෙළි වී ඇත්තේ මෙම කුඩා දරුවා ඔහුගේ මිත්තණිය අසනීප තත්ත්වයක් සඳහා ගනු ලබන ඖෂධ පෙති ගිල දමා ඇති බවය. පසුගිය 04 වනදා පස්වරුවේ මෙම දරුවා ප්‍රතිකාර සඳහා කිලිනොච්චිය රෝහලට ඇතුලත් කර ඇති අතර එහිදී දරුවා මියගොස් ඇත. මෘත ශරීරය පශ්චාත් මරණ පරීක්ෂණයෙන් පසු දෙමාපියන්ට භාර දී ඇති අතර මාන්කුලම් පොලීසිය වැඩිදුර විමර්ශන සිදුකරනු ලබයි.", "url": "https://sinhala.adaderana.lk/news.php?nid=207364"},
{"title": "අතුරුදන්වී සිටි 19 හැවිරිදි තරුණියකගේ සිරුර හමුවෙයි", "body": "අතුරුදන්වී සිටි 19 හැවිරිදි තරුණියකගේ මළසිරුරක් කළු ගඟේ ඉලුක්මණ්ඩිය ඉවුරේ පාවෙමින් තිබියදී සොයාගෙන තිබේ. පසුගිය 2 වනදා සිට මෙම තරුණිය අතුරුදන්වී සිටි බවට ඇයගේ සහෝදරයා විසින් ඉංගිරිය පොලීසියට පැමිණිලි කර තිබුණි. මෙසේ අබිරහස් ලෙස මියගොස් ඇත්තේ ඉංගිරිය රයිගම්වත්ත ප්‍රදේශයේ පදිංචි 19 හැවිරිදි කාව්‍යා සුභාෂිණි නමැති තරුණියකි.  පසුගිය 02 වනදා ඇය සේවය කළ ඉංගිරිය සුපිරි වෙළෙඳසැලෙන් සේවය නිමකර පස්වරු 5:30 ට පිටවී ගොස් ඇති අතර ඉන් පසු ඇය  අතුරුදන්වී තිබුණි. ඇයගේ අතුරුදන්වීම සම්බන්ධයෙන් ඇය සම්බන්ධතා පැවැත්වූ  හල්වතුර ප්‍රදේශයේ විදුහලක 30 හැවිරිදි ගුරුවරයකුගෙන් ද පොලීසිය ප්‍රශ්න කර තිබුණි. එහිදී ගුරුවරයා විසින් පවසා ඇත්තේ මියගිය තරුණිය 2 වනදා අවස්ථා 2කදී තමන්ට කතා කළ බවත් ඉන්පසු කිසිදු තොරතුරක් නොලැබුණු බවත් ය. අතුරුදන්වූ තරුණියගේ සිරුර හමුවීමත් සමග සැකකාර ගුරුවරයා ද එදිනම හල්වතුර ප්‍රදේශයේ නිවසක ගෙල වැලලාගෙන මියගොස් සිටියදී සොයාගෙන ඇත. සිද්ධිය සම්බන්ධයෙන් බුලත්සිංහල පොලීසිය සහ ඉංගිරිය පොලීසිය වැඩිදුර විමර්ශන සිදුකරයි.", "url": "https://sinhala.adaderana.lk/news.php?nid=207434"},
{"title": "ක්ලීන් ශ්‍රී ලංකා කාර්යසාධක බළකාය ජනපති හමුවෙයි", "body": "ජනාධිපති අනුර කුමාර දිසානායක මහතා සහ “ක්ලීන් ශ්‍රී ලංකා” කාර්යසාධක බලකායේ සාමාජිකයන් අතර හමුවක් අද (07) ජනාධිපති කාර්යාලයේදී පැවැත්විණි.  “ක්ලීන් ශ්‍රී ලංකා ” වැඩසටහනේ වත්මන් ප්‍රගතිය සහ ඉදිරි සැලසුම් පිළිබඳ මෙහිදී දීර්ඝ ලෙස සාකච්ඡා කෙරිණි. සමාජීය, පාරිසරික හා ආචාර ධාර්මික පිබිදීමක් මගින් සමාජය වඩා දියුණු මට්ටමකට ඔසවා තැබීමේ අරමුණ ඉටු කර ගැනීම සඳහා ක්ලීන් ශ්‍රි ලංකා වැඩසටහන සැලසුම් කිරීම, මෙහෙයවීම සහ ක්‍රියාත්මක කිරීම ක්ලීන් ශ්‍රී ලංකා කාර්ය සාධක බලකාය වෙත පවරා තිබේ. ක්ලීන් ශ්‍රී ලංකා කාර්ය සාධක බලකායේ සභාපති සහ ජනාධිපති ලේකම් ආචාර්ය නන්දික සනත් කුමානායක, ලේකම් සහ කැඳවුම්කරු ජනාධිපති ජ්‍යෙෂ්ඨ අතිරේක ලේකම් ජී.එම්.ආර්.ඩී. අපොන්සු, යුද හමුදාපති මේජර් ජෙනරාල් ලසන්ත රොද්‍රිගෝ,  නාවික හමුදාපති රියර් අද්මිරාල් කාංචන බානගොඩ, ගුවන් හමුදාපති එයාර් මාර්ෂල් වාසු බන්දු එදිරිසිංහ, වැඩබලන පොලිස්පති  ජ්‍යෙෂ්ඨ නියෝජ්‍ය පොලිස්පති ප්‍රියන්ත වීරසූරිය යන මහත්වරු ඇතුළු “ක්ලීන් ශ්‍රී ලංකා” කාර්යසාධක බලකායේ සාමාජිකයෝද, ජනාධිපති ජ්‍යෙෂ්ඨ අතිරේක ලේකම්වරුන් වන කපිල ජනක බණ්ඩාර,  රෝෂන් ගමගේ යන මහත්වරුද, “ක්ලීන් ශ්‍රී ලංකා ” වැඩසටහනේ නිලධාරීන් පිරිසක්ද  මෙම සාකච්ඡාවට එක්ව සිටියහ.", "url": "https://sinhala.adaderana.lk/news.php?nid=207433"},
{"title": "විදෙස් සංචිත ඉහළට", "body": "ශ්‍රී ලංකා මහ බැංකුව සතු නිල සංචිත වත්කම් වටිනාකම 2025 පෙබරවාරි මාසය අවසන් වන විට එක්සත් ජනපද ඩොලර් මිලියන 6,095 ක් දක්වා සුළු වශයෙන් ඉහළ ගොස් තිබේ. ශ්‍රී ලංකා මහ බැංකුවේ නවතම දත්ත වාර්තා ඒ බව අනාවරණය කරයි. 2025 ජනවාරි මාසය අවසන් වන විට මෙම අගය ඩොලර් මිලියන 6,065 ක් ලෙසින් වාර්තා වූ අතර ඒ අනුව නිල සංචිත වත්කම් හි 0.5% ක සුළු වර්ධනයක් පෙබරවාරි මාසයේදී දැකගත හැකිය. මේ අතර නිල සංචිත වත්කම් තුළ අන්තර්ගත ප්‍රධාන සංරචකය වන විදේශ විනිමය සංචිතය ඩොලර් මිලියන 5,986 සිට ඩොලර් මිලියන 6,031 ක් දක්වා 0.7% කින් 2025 පෙබරවාරි මාසය තුළ දී ඉහළ ගොස් ඇත.", "url": "https://sinhala.adaderana.lk/news.php?nid=207432"},
{"title": "කටුනායක ඉංජිනේරු තාක්ෂණ ආයතනයේ ගැටලු විසඳීමට කමිටුවක්", "body": "කටුනායක ඉංජිනේරු තාක්ෂණ ආයතනයේ අධ්‍යයන, සුබසාධන ගැටලු විසඳීම සඳහා විශේෂඥ කමිටුවක් පත් කර තිබේ. ජාතික ආධුනිකත්ව හා කාර්මික පුහුණු කිරීමේ අධිකාරිය යටතේ පවතින කටුනායක ඉංජිනේරු තාක්ෂණ ආයතනයේ අධ්‍යයන පාඨමාලා පිළිබඳ වසර ගණනාවක් තිස්සේ උද්ගතව ඇති ගැටලුකාරි තත්‍ත්වය සහ ආයතනයේ ඉදිරි කටයුතු සම්බන්ධයෙන් අධ්‍යාපන, උසස් අධ්‍යාපන සහ වෘත්තීය අධ්‍යාපන අමාත්‍යවරිය ලෙස අග්‍රාමාත්‍ය හරිනි අමරසූරිය වෙත නිර්දේශ සහ යෝජනා ලබා ගැනීම සඳහා මෙම කමිටුව පත් කර ඇත. කමිටුව සඳහා නිලධාරීන් හය දෙනෙකුගෙන් සමන්විත වන අතර එහි කැඳවුම්කරු ලෙස අධ්‍යාපන, උසස් අධ්‍යාපන සහ වෘත්තීය අධ්‍යාපන අමාත්‍යාංශයේ අතිරේක ලේකම් (වෘත්තීය පුහුණු) සමන්ති සේනානායක මහත්මිය පත් කර තිබේ. එමෙන්ම කමිටු සාමාජිකයන් ලෙස විශ්ව විද්‍යාල ප්‍රතිපාදන කොමිෂන් සභා සාමාජික ජ්‍යෙෂ්ඨ මහාචාර්ය ඕ.ජී. දයාරත්න (කමිටු සභාපති),  අධ්‍යාපන, උසස් අධ්‍යාපන හා වෘත්තිය අධ්‍යාපන අමාත්‍යාංශයේ, උසස් අධ්‍යාපන අංශයේ අතිරේක ලේකම් (සංවර්ධන) එච්. අප්සරා කල්දේරා, ශ්‍රී ලංකා ඉංජිනේරු කවුන්සිල සාමාජික දනුත් ඉලුක්කුඹුර, වරලත් ඉංජිනේරු එම්.එම්.ස්ටැන්ලි මොරේමඩ, පේරාදෙණිය විශ්ව විද්‍යාලයේ ඉංජිනේරු පීඨයේ මහාචාර්ය කුශාන් කල්මිත් විජේසුන්දර, ජාතික ආධුනිකත්ව සහ කාර්මික පුහුණු කිරීම් අධිකාරියේ සභාපති එච්.ඒ අබ්දුල් සත්තාර් යන මහත්ම මහත්මීන් පත් කර තිබේ.", "url": "https://sinhala.adaderana.lk/news.php?nid=207438"},
{"title": "ගිනිගත් නිවාසවලට රජයෙන් වන්දිත් අරන් ගෙවලුත් අරන්", "body": "අරගල සමයේ නිවාස ගිනිගත් මන්ත්‍රීන් සඳහා රජයෙන් ලබාගත් වන්දි මුදල්වලට අමතරව රජයේ වියත්පුර නිවාස සංකීර්ණයෙන් නිවාස ලබාගෙන ඇති බව අද (07) පාර්ලිමේන්තුවේදී අනාවරණය කෙරුණි. පන්නිපිටිය වීර මාවතේ පිහිටි වියත්පුර නිවාස සංකීර්ණයේ Block 05 හි නිවාස ලබාදෙන ලෙස පහත මන්ත්‍රීවරුන් එවකට පාර්ලිමේන්තුවේ කථානායක වෙත ඉල්ලීම් කර තිබේ. ඒ අනුව පහත සඳහන් මන්ත්‍රීන් 26 දෙනෙක් සඳහා වියත්පුර නිවාස සංකීර්ණයෙන් නිවාස ලබාදී ඇත. ඉහත නිවාස සංකීර්ණයේ නිවාස විකිණීමේදී සාමාන්‍ය ගැණුම්කරුවන් සඳහා නිවාස විකුණුම් ක්‍රමවේදය වන්නේ නිවසේවල වටිනාකමින් මුලින් 50%ක් ලබාදී වසරක් ඇතුළත සියලු මුදල් ගෙවා අවසන් කළ පසු නිවාස ලබාදීමය.  නමුත් පහත සඳහන් මන්ත්‍රීවරුන් මූලික ගෙවීම 25%ක් ලෙස අඩු කොට ඉතිරිය වසර 15ක් තුළ ගෙවීමට ක්‍රමවේදයක් සකසා ගෙන නිවාස මිලදී ගෙන ඇත.  එම නිවාසයන්හි වටිනාකම තීරණය කොට ඇත්තේ දේපළෙහි ආරම්භක තක්සේරු මුදල සහ වර්තමාන තක්සේරු මුදල එකතු කොට එය දෙකෙන් බෙදා ගණනය වන මුදල දේපළෙහි වටිනාකම් වශයෙන් ගෙවීමට කටයුතු සලසා ගෙන බවද අනාවරණය වී ඇත. මේ සම්බන්ධයෙන් පාර්ලිමේන්තුවේදී අදහස් දැක්වූ නියෝජ්‍ය අමාත්‍ය ටී. බී. සරත් මහතා නිවාස ලබාගත් මන්ත්‍රී ලැයිස්තුව පහතින්,", "url": "https://sinhala.adaderana.lk/news.php?nid=207428"},
{"title": "පළාත් පාලන ආයතන රැසකට දේශපාලන පක්ෂ 10ක් ඇප තියයි", "body": "එළැඹෙන පළාත් පාලන මැතිවරණය සඳහා මෙතෙක් ඇප තැන්පත් භාරදුන් දේශපාලන පක්ෂ සහ ස්වාධීන කණ්ඩායම් පිළිබඳව මැතිවරණ කොමිෂන් සභාව විසින් නිවේදනයක් නිකුත් කර තිබේ. එහි සඳහන් ව ඇත්තේ පසුගිය 03 දිනෙන් ආරම්භ වූ ඇප තැන්පත් භාර ගැනීමේ ක්‍රියාලිය අනුව ඊයේ (06) දින පස්වරු 4.15 දක්වා කාලය තුළ පළාත් පාලන ආයතන 88ක් සඳහා ඇප තැන්පත් කිරීම් සිදුව ඇති බවය. ඒ අනුව පිළිගත් දේශපාලන පක්ෂ 10ක් සහ ස්වාධීන කණ්ඩායම් 38ක් එම පළාත් පාලන 88ක් සඳහා ඇප මුදල් තැන්පත් කර ඇති බවද මැතිවරණ කොමිෂන් සභාව සිය නිවේදනයේ සඳහන් කර ඇත.", "url": "https://sinhala.adaderana.lk/news.php?nid=207427"},
{"title": "ඇල්ෆ්‍රඩ් සුළි කුණාටුවට මුහුණ දෙන්න ඔස්ට්‍රේලියානුවන් සූදානම් වෙයි", "body": "ඔස්ට්‍රේලියාවේ ක්වීන්ස්ලන්ඩ් සහ නිව් සවුත් වේල්ස් ඇතුළු නැගෙනහිර වෙරළබඩ කලාපයට හෙට (08) දිනයේ ඇල්ෆ්‍රඩ් සුළි කුණාටුව ඇතුළුවන බවට කාලගුණ අනාවැකි පළකරයි. ඉන් ශ්‍රී ලාංකිකයින් ද 7000කට අධික පිරිසක් වාසය කරන බ්‍රිස්බේන් නගරයට වැඩි බලපෑමක් එල්ලවීමේ අවදානමක් පවතින බව  වාර්තා වෙයි. ඒ අනුව අදාළ කළාපයේ පාසල් 280කට වැඩි සංඛ්‍යාවක් අද වසාදැමුණු අතර භාණ්ඩ ගැනීම සඳහා දිගු පෝලිම් ද නිර්මාණය වුණි.  ඔස්ට්‍රේලියානු කාලගුණ බලධාරීන් පුරෝකථනය කරන්නේ ඔස්ට්‍රේලියාවේ නැගෙනහිර වෙරළබඩ පෙදෙස්වලට 'ඇල්ෆ්‍රඩ්' නිවර්තන සුළි කුණාටුවෙන්  බලපෑම් එල්ලවනු ඇති බවටය. මේ වනවිට පළවී ඇති කාලගුණ අනාවැකිවලට අනුව, පැයට කිලෝමීටර 120ක් දක්වා වූ සුළඟේ වේගයක් වාර්තා කරමින් 'ඇල්ෆ්‍රඩ්' සුළි කුණාටුව බ්‍රිස්බේන් නගරයෙන් රට තුළට ඇතුළුවීමට නියමිතය.  ඒ අනුව සුළිකුණාටුවේ වැඩිම බලපෑම ක්වීන්ස්ලන්ඩ් හි බ්‍රිස්බේන් නගරයට එල්ල වනු ඇති.  අද පස්වරුව වනවිට ඇල්ෆ්‍රඩ් සුළි කුණාටුව බ්‍රිස්බේන් නගරයට කිලෝමීටර 105ක් නැගෙනහිර දෙසින් ස්ථාන ගතවුණි. එය රට තුළට ඇතුළු වනු ඇතැයි කාලගුණ බලධාරීන් පුරෝකථනය කරන්නේ එරට වේලාවෙන් හෙට පෙරවරුවේදී ය.  විදෙස් මාධ්‍ය වාර්තා කරන්නේ මෙය 1974න් පසුව එම ප්‍රදේශයට ඇතුළු වන පළමු සුළි කුණාටුව බවය. ඇල්ෆ්‍රඩ් සුළි කුණාටුවෙන් දැනටමත් ඔස්ට්‍රේලියාවේ ගෝල්ඩ් කෝස්ට් වෙරළ තීරයට බලපෑම් එල්ලවී තිබේ. ඒ අනුව ලක්ෂයකට ආසන්න පිරිසකට විදුලි ඇණහිටීමකට මුහුණ දීමට සිදුවී ඇති අතර පාසල් සිය ගණනක් වසා දමා ඇති අතර, බ්‍රිස්බේන් ගුවන්තොටුපළ මෙහෙයුම් ද නවතා දැමුණි.  එමෙන්ම මහජන ප්‍රවාහන කටයුතු අවලංගු කිරීමටත් ව්‍යාපාර ස්ථාන වසා දැමීමට බලධාරීන් පියවර ගෙන ඇත්තේ සුළි කුණාටුවෙන් සිදුවිය හැකි අනතුරු අවම කරගැනීමේ අරමුණින් ය. ඔස්ට්‍රේලියාවේ ගෝල්ඩ් කෝස්ට්හි වෙසෙන ලාංකිකයෙක් වන ආචාර්ය නදීකා රත්නායක සඳහන් කළේ, නැගෙනහිර වෙරළ බඩ කලාපයට බලපෑ හැකි අධික වැසි සහ ඉහළ සුළං ප්‍රවාහය හමුවේ මේ වනවිට අයහපත් කාලගුණය සම්බන්ධ අනතුරු ඇඟවීම්වලට යටත්ව ඇති පිරිස 80,000කට අධිකය.  මේ වනවිට ඇල්ෆ්‍රඩ් සුළි කුණාටුව දෙවැනි මට්ටමේ සුළි කුණාටුවක් ලෙස ඛාණ්ඩ කර ඇති අතර තවත් දහස් ගණනකට නිවාසවලින් ඉවත්වන ලෙසට දැනටත් උපදෙස් දී ඇතැයි සඳහන් ය. මිලියන 3කට අධික පිරිසක් සුළි කුණාටුවෙන් පීඩාවට පත්වනු ඇති බවට පුරෝකථනය කරනු ලබයි.  මෙය දුර්ලභ කාලගුණ සංසිද්ධියක් ලෙස බලධාරීන් අනතුරු අඟවන්නේ මෙය 1974න් පසුව බ්‍රිස්බේන් නගරයෙන් රට තුළට ඇතුළු වන පළමු සුළි කුණාටුව වීම හේතුවෙනි. අයහපත් කාලගුණ අවදානම සැලකිල්ලට ගනිමින් බ්‍රිස්බේන් ජනතාව යුහුසුළුව භාණ්ඩ මිලදී ගැනීමට කටයුතු කිරීම හේතුවෙන් වෙළෙඳසැල් ආශ්‍රිතව දිගු පෝළිම් නිර්මාණය වී තිබුණි. එමෙන්ම ඉන්ධන පිරවුම්හල් ආශ්‍රිතවත් පෝලිම් නිර්මාණය වී තිබූ අයුරු විදෙස් මාධ්‍ය වාර්තා කරයි.", "url": "https://sinhala.adaderana.lk/news.php?nid=207431"},
{"title": "මහ බැංකු බැඳුම්කර වංචා සිද්ධියට අදාළ අධිකරණ නියෝගයක්", "body": "2015 වසරේ ශ්‍රී ලංකා මහ බැංකුව විසින් සිදුකළ බැඳුම්කර නිකුතුවේදී රජයට පාඩු සිදු කළේ යැයි කියනු ලබන පර්පචුවෙල් ට්‍රෙෂරීස් සමාගම විසින් ශ්‍රී ලංකා මහ බැංකුවේ පවත්වාගෙන යන ගිණුම් පිළිබඳ වාර්තාවක් කැඳවීමට පියවර ගන්නා ලෙස කොළඹ ප්‍රධාන මහෙස්ත්‍රාත් අධිකරණය අද (07) නියෝග කළේය. අපරාධ පරීක්ෂණ දෙපාර්තමේන්තුවේ මූල්‍ය අපරාධ විමර්ශන කොට්ඨාශය විසින් කරනු ලැබූ ඉල්ලීමක් සලකා බැලීමෙන් අනතුරුව කොළඹ ප්‍රධාන මහෙස්ත්‍රාත් තනුජා ලක්මාලි මහත්මිය විසින් මෙම නියෝගය නිකුත් කරනු ලැබීය.  2015 පෙබරවාරි 27 වනදා ශ්‍රී ලංකා මහ බැංකුව විසින් සිදු කළ බැඳුම්කර නිකුතුවේදී රජයට රුපියල් මිලියන 688කට අධික පාඩුවක් සිදු කළේ යැයි කියන සිද්ධියකට අදාළව පොලිසිය විසින් ඉදිරිපත් කළ මෝසමක් සලකා බැලීමෙන් අනතුරුව අධිකරණය මෙම නියෝගය නිකුත් කළේය. මූල්‍ය අපරාධ විමර්ශන කොට්ඨාශයේ නිලධාරීන් අධිකරණය හමුවේ කරුණු දක්වමින් මෙම සිද්ධිය සම්බන්ධයෙන් සිදු කරන විමර්ශන සඳහා පර්පචුවල් ට්‍රෙෂරීස්  සමාගම විසින් ශ්‍රී ලංකා මහ බැංකුවේ පවත්වාගෙන යන ගිණුම් සම්බන්ධයෙන් විස්තර වාර්තාවක් ලබා ගැනීමට අවශ්‍යව තිබෙන බව සඳහන් කළේය. එම ඉල්ලීම සලකා බැලූ ප්‍රධාන මහෙස්ත්‍රාත්වරිය මෙම නියෝගය නිකුත් කළ අතර එම විමර්ශනවල ප්‍රගතිය අධිකරණයට වාර්තා කරන ලෙසත් නියම කළාය. මෙම  අපරාධය සම්බන්ධයෙන් හිටපු මහ බැංකු අධිපති අර්ජුන් මහේන්ද්‍රන් ඇතුළු සැකකරුවන් 09 දෙනෙකු සම්බන්ධයෙන් විමර්ශන සිදු කරන බවත් පොලිස් මූල්‍ය අපරාධ විමර්ශන කොට්ඨාශය අධිකරණයට දැනුම් දී තිබේ.", "url": "https://sinhala.adaderana.lk/news.php?nid=207430"},
{"title": "මහ බැංකු අධිපතිගේ රුව ඇතුළත් ව්‍යාජ AI විඩීයෝව ගැන විමර්ශන", "body": "ෆේස්බුක් ඇතුළු සමාජ මාධ්‍යවල මහ බැංකු අධිපතිවරයාගේ රුව අනිසි ලෙස යොදාගනිමින් AI තාක්ෂණයෙන් නිර්මාණය කරන ලද වංචනික වීඩියෝ සම්බන්ධයෙන් ශ්‍රී ලංකා මහ බැංකුව අනතුරු අඟවයි. එවැනි රැවටිලිකාර වීඩියෝ මගින් නීතිය මගින් තහනම් කරන ලද ආයෝජන ක්‍රම මහ බැංකු අධිපතිවරයා විසින් අනුමත කරන බව ව්‍යාජ ලෙස නිරූපණය කරන අතර එවැනි ආයෝජන සඳහා ජනතාව යොමු කිරීමට අදාළ වංචා සැලසුම් කිරීම මෙවැනි වීඩියෝ මුදාහැරීමේ අරමුණ වේ. මෙම වීඩියෝ AI තාක්ෂණය මගින් නිර්මාණය කරන ලද අන්තර්ගතයන් භාවිත කරමින් මහජනතාව නොමඟ යැවීමට වංචනික පාර්ශ්වයන් විසින් සිදුකරන අතර මහ බැංකුව ජනතාවගෙන් ඉල්ලා සිටින්නේ එවැනි වංචනික ක්‍රියාවන්ට හසු නොවන ලෙසය. ඒ අනුව පහත සඳහන් කරුණු වෙත අවධානය යොමු කරන ලෙස මහ බැංකුව ජනතාවගෙන් ඉල්ලා සිටී. මෙවැනි වංචාවන්ට එරෙහිව අවශ්‍ය නීතිමය පියවර ගැනීම සඳහා ශ්‍රී ලංකා මහ බැංකුව නීතිය ක්‍රියාත්මක කරන ආයතන සමඟ ක්‍රියාකාරීව කටයුතු කරන බවද දැනුම්දෙයි.", "url": "https://sinhala.adaderana.lk/news.php?nid=207426"},
{"title": "වැඩ වරද්ද ගත් පොලිස් නිලධාරීන් තිදෙනා රිමාන්ඩ්", "body": "අල්ලස් ඉල්ලූ සිද්ධියක් සම්බන්ධයෙන් අත්අඩංගුවට ගත් පොලිස් නිලධාරීන් තිදෙනා එළඹෙන 20 වනදා දක්වා රක්ෂිත බන්ධනාගාරගත කර තිබේ.   ඒ, සැකකරුවන් අද (07) කොටුව මහේස්ත්‍රාත් අධිකරණයට ඉදිරිපත් කිරීමෙන් අනතුරුවය. ඔස්ට්‍රියානු සංචාරක කාන්තාවකගෙන් අල්ලස් මුදලක් ඉල්ලූ බවට චෝදනා මත පොලිස් සැරයන්වරයෙක් සහ කොස්තාපල්වරුන් දෙදෙනෙකු මෙලෙස අත්අඩංගුවට ගෙන තිබුණි. ඇය සතුව තිබූ විදෙස් දුම්වැටි සම්බන්ධයෙන් නීතිමය පියවර නොගෙන සිටිමට නම් රුපියල් 50,000ක මුදලක් සැකකරුවන් විසින් ඉල්ලා ඇති බව පොලීසිය පවසයි. මෙලෙස අත්අඩංගුවට ගෙන ඇත්තේ කොල්ලුපිටිය පොලීසියට අනුයුක්තව රාජකාරි සිදුකළ සැරයන්වරයෙක් සහ කොස්තාපල්වරුන් දෙදෙනෙකි.", "url": "https://sinhala.adaderana.lk/news.php?nid=207424"},
{"title": "ගිනිඅවියක් සහ උණ්ඩ සමගින් ගුවන්ගත වීමට ගිය ඔස්ට්‍රේලියානු තරුණයාට වැඩ වරදියි", "body": "ගිනි අවියක් සහ උණ්ඩ සමග මගී ගුවන් යානයක ගමන් කිරීමට උත්සහ කළ 17හැවිරිදි තරුණයෙකුට එරෙහිව ඔස්ට්‍රේලියානු පොලිසිය විසින් චෝදනා ගොනු කර තිබේ. ඊයේ පස්වරුවේ මගීන් 160 දෙනෙකු රැගෙන මෙල්බන්හි සිට සිඩ්නි බලා පිටත්ව යාමට නියමිතව තිබූ මගී ගුවන් යානයකට ගොඩවීමට උත්සහ කිරීමේ දී අදාළ තරුණයා යානයේ කාර්යය මණ්ඩල සාමාජිකයින් විසින් ඉවත් කර ඇති බව විදෙස් මාධ්‍ය වාර්තා කළේය. ඒ අනුව යානයේ කාර්යය මණ්ඩලය විසින්  ඔහු පොලිසිය වෙත භාරදීමට පියවර ගෙන තිබුණි. අදාළ තරුණයාට එරෙහිව ගුවන් යානය හා මගීන්ගේ ආරක්ෂාව අනතුරේ හෙලීම ඇතුළු චෝදනා කිහිපයක් යටතේ අධිකරණය හමුවේ කරුණු දක්වන බව ද  එරට පොලිසිය සඳහන් කර තිබේ.", "url": "https://sinhala.adaderana.lk/news.php?nid=207425"},
{"title": "පියුමිගේ මෝසමකට නීති විරෝධී වත්කම් විමර්ශන ඒකකයේ ස්ථානාධිපතිවරයාට නොතීසි", "body": "අපරාධ පරීක්ෂණ දෙපාර්තමේන්තුවේ නීති විරෝධී වත්කම් විමර්ශන ඒකකයේ නිලධාරීන්ගේ කටයුතු හේතුවෙන් තම ව්‍යාපාරික කටයුතුවලට අගතියක් සිදුවන බව සඳහන් කරමින් මුදල් විශුද්ධිකරණය වැළැක්වීමේ පනත යටතේ විමර්ශනයකට භාජනය වී සිටින මෝස්තර නිරූපිකාවක වන පියුමි හංසමාලි විසින් ඉදිරිපත් කළ මෝසම සම්බන්ධයෙන් ලබන 21 වනදා අධිකරණය හමුවේ පෙනී සිට කරුණු දක්වන ලෙස කොළඹ මහෙස්ත්‍රාත් අධිකරණය අද (07) එම ඒකකයේ ස්ථානාධිපතිවරයාට නියම කළේය.  පියුමි හංසමාලි සිය නීතිඥවරු මාර්ගයෙන් ඉදිරිපත් කළ මෝසමක් සලකා බැලීමෙන්  අනතුරුව කොළඹ අතිරේක මහෙස්ත්‍රාත් මංජුල රත්නායක මහතා විසින් මෙම නියෝගය නිකුත් කළේය. පියුමි හංසමාලි වෙනුවෙන් පෙනී සිටි නීතිඥවරයා අධිකරණය හමුවේ කරුණු දක්වමින් තම සේවාදායිකාවගේ ව්‍යාපාරයෙන් අලෙවි කරන රූපලාවන්‍ය ද්‍රව්‍ය මිලදී ගනු ලබන ගනුදෙනුකරුවන් කැඳවා නිති විරෝධී වත්කම් විමර්ශන අංශයේ නිලධාරින් ප්‍රශ්න කිරීම් සිදු කරන බවට චෝදනා කළේය.  මේ තුළින් තම සේවාදායිකාවගේ ව්‍යාපාරයට දැඩි අගතියක් සිදුවී ඇති බවත්  නීතිඥවරයා අධිකරණය හමුවේ පෙන්වා දුන්නේය.  මේ තුළින් සිය සේවාදායිකාවගේ අයිතිවාසිකම් උල්ලංඝනය වීමක් සිදුවන බවත් ඒ අනුව අධිකරණ සංවිධාන පනතේ ප්‍රතිපාදන ප්‍රකාරව මෙම කරුණු දැක්වීම් සිදු කරන බවත් නීතිඥවරයා වැඩිදුරටත් සඳහන් කර සිටියේය.  ඉදිරිපත් වූ කරුණු සලකා බැලූ අතිරේක මහෙස්ත්‍රාත්වරයා අදාළ මෝසම සම්බන්ධයෙන් ලබන 21 වනදා අධිකරණය හමුවේ පෙනී සිට කරුණු දක්වන ලෙස නීති විරෝධී වත්කම් විමර්ශන ඒකකයේ ස්ථානාධිපතිවරයාට නොතීසි නිකුත් කළේය.  නීති විරෝධී ලෙස වත්කම් හා දේපළ අත්පත් කරගත්තේ යැයි කියන සිද්ධියක් සම්බන්ධයෙන් මුදල් විශුද්ධිකරණය වැළැක්වීමේ පනත යටතේ පියුමි හංසමාලි මේ වන විට පොලිස් විමර්ශනයකට මුහුණ දෙමින් සිටින අතර මීට අදාළව ඇයගෙන් නීති විරෝධී වත්කම් විමර්ශන ඒකකය විසින් ප්‍රකාශ සටහන් කරගෙනද තිබේ. මෙම සිද්ධිය සම්බන්ධයෙන් අපරාධ පරීක්ෂණ දෙපාර්තමේන්තුව විසින් තමන්ව අත්අඩංගුවට ගැනීම වළක්වාලන නියෝගයක් නිකුත් කරන ලෙස ඉල්ලා පියුම් හංසමාලි විසින් මෑතකදී අභියාචනාධිකරණය හමුවේ රිට් පෙත්සමක් ද ගොනුකර තිබුණි. එම පෙත්සම කැඳවූ අවස්ථාවේදී පෙත්සම්කාර පියුමි හංසමාලි මෙම අවස්ථාවේදී අත්අඩංගුවට ගැනීමක් සිදු නොකරන බවටත් පොලිසිය විසින් අභියාචනාධිකරණය හමුවේ දැනුම් දීමක් සිදුකර තිබුණි.", "url": "https://sinhala.adaderana.lk/news.php?nid=207423"},
{"title": "සිසුවියන් 8කට ලිංගික අතවර කළ සැකකාර ගණිත ගුරා අත්අඩංගුවට", "body": "10වන වසරේ ඉගෙනුම ලබන සිසුවියන් 8 දෙනෙකුට ලිංගික අතවර කිරීමේ සිද්ධියක් සම්බන්ධයෙන් ගණිත ගුරුවරයෙකු අද (07) අරලගංවිල පොලීසිය විසින් අත්අඩංගුවට ගෙන තිබේ. \r\n  \r\nදිඹුලාගල අධ්‍යාපන කලාපයේ අරලගංවිල අධ්‍යාපන කොට්ඨාසයේ  මහා විද්‍යාලයක ගණිත ගුරුවරයෙකු මෙලෙස අත්අඩංගුවට ගෙන ඇත. දෙමව්පියන් විසින් පොලීසියට අවස්ථා කිහිපයකදී සිදුකරන ලද පැමිණිලිවලට අදාළව ගණිත ගුරුවරයා අත්අඩංගුවට ගත් බවත්, එම ගුරුවරයා අතින් පාසලේ 10 වන වසරේ සිසුවියන් 8 දෙනෙකු අවස්ථා කිහිපයකදීම ලිංගික අතවරයට ලක්වී ඇති බවත් ඒ පිළිබඳ පරීක්‍ෂණ සිදුකරන අරලගංවිල පොලීසිය පැවසීය. අත්අඩංගුවට ගත් ගණිත ගුරුවරයා අද (07) පොළොන්නරුව මහේස්ත්‍රාත් අධිකරණයට ඉදිරිපත් කිරීමට කටයුතු කරන බවද පොලීසිය පැවසීය. අරලගංවිල පොලිස් ස්ථානාධිපති ප්‍රධාන පොලිස් පරීක්ෂක ඉඳුනිල් හේමපාල මහතාගේ උපදෙස් මත කාන්තා පොලිස් කාර්යාංශය ඇතුළු පොලිස් නිලධාරි කණ්ඩායමක් සිද්ධිය පිළිබඳ වැඩිදුර පරීක්ෂණ සිදුකරයි.", "url": "https://sinhala.adaderana.lk/news.php?nid=207422"},
{"title": "සැහැල්ලු දුම්රිය ව්‍යාපෘතිය ගැන තවම තීරණයක් නෑ", "body": "ජපාන ජාත්‍යන්තර සහයෝගීතා ආයතනයේ අරමුදල් යටතේ ශ්‍රී ලංකාවේ බස්නාහිර කලාපය තුළ ක්‍රියාත්මක කිරීමට නියමිතව තිබූ සැහැල්ලු සංක්‍රමණ පද්ධති ව්‍යාපෘතිය (LRT) සම්බන්ධව මෙතෙක් රජය ප්‍රතිපත්තිමය තීරණයක් ගෙන නොමැති බව මුදල් අමාත්‍යංශයේ විදේශ සම්පත් දෙපාර්තමේන්තුවේ අධ්‍යක්ෂ ජනරාල් ආර්.එම්.එස්.ඊ.එස්. බණ්ඩාර මහතා පවසයි. අද (07) පැවැති ජපාන ණය ප්‍රතිව්‍යුහගතකරණය කිරීමේ ක්‍රියාවලියේදී මාධ්‍යවේදියෙකු නැගූ ප්‍රශ්නයකට පිළිතුරු ලබා දෙමින් ඒ මහාතා මේ බව පැවසීය. එහිදී අදහස් දැක්වූ ඒ මහතා පැවසුවේ මෙම ව්‍යාපෘතිය සම්බන්ධව අලුතින් ජපන් රජය හා සාකච්ඡා ආරම්භ කළ යුතු බවත් ය.  මෙම දුම්රිය ව්‍යාපෘතිය එවකට පැවැති යහපාලන රජය විසින් ආරම්භ කිරීමට නියමිතව තිබූ අතර පසුව පැමිණි ගෝඨාභය රාජපක්ෂ මහතාගේ රජය විසින් එය අවලංගු කිරීමට තීරණය ගෙන තිබුණි. ඩොලර් බිලියන 1.5ක ජපාන සහනදායි ණය ක්‍රමයකින් නිම කිරීමට සැලසුම් කළ කොළඹ සැහැල්ලු දුම්රිය සංක්‍රමණ ව්‍යාපෘතිය හෙවත් LRT ව්‍යාපෘතිය හිටපු ජනාධිපති ගෝඨාභය රාජපක්ෂ මහතාගේ පාලන සමයේදී අහෝසි කෙරුණේ එය අගනුවර තදබදයට \"ලාභදායී විසඳුමක්\" නොවන බව සඳහන් කරමිනි. මෙම ව්‍යාපෘතියේ පළමු අදියරට අමෙරිකානු ඩොලර් මිලියන 285ක ණය ගිවිසුමට ජපාන ජාත්‍යන්තර සහයෝගිතා ඒජන්සිය (ජයිකා) හා ශ්‍රී ලංකා රජය වෙනුවෙන් මුදල් අමාත්‍යංශයේ ලේකම්වරයා එම කාලයේදී අත්සන් තැබීය.  මෙම ණය සියයට 0.1ක සහන පොලී අනුපාතයකට අවුරුදු 12ක සහන කාලයක් සමඟින් වසර 40කින් ආපසු ගෙවිය යුතු බවත් එහිදී එම ගිවිසුම්වල සඳහන් ව තිබුණි. පසුව එම පාලනය කාලය බිඳ වැටීමෙන් අනතුරුව නව ජනාධිපතිවරයා ලෙස තේරී පත්වූ රනිල් වික්‍රමසිංහ මහතා විසින් යළි එම දුම්රිය ව්‍යාපෘතිය ආරම්භ කිරීමට සඳහා සාකච්ඡා ඇරඹීමට රනිල් වික්‍රමසිංහ මහතා ප්‍රමුඛ එම රජයේ කැබිනට් මණ්ඩලය තීරණය කර තිබුණි.", "url": "https://sinhala.adaderana.lk/news.php?nid=207420"},
{"title": "ළමුන් බැස්සූ ලංගම කොන්දොස්තරගේ වැඩ තහනම් කෙරේ", "body": "වාර ප්‍රවේශ පත්‍ර සහිත පාසල් සිසුන් ලංගම බසයට නංවා ගැනීම ප්‍රතික්ෂේප කළ නුවරඑළිය ප්‍රදේශයේ කොන්දොස්තරවරයාගේ වැඩ තාවකාලිකව තහනම් කිරීමට පියවර ගෙන තිබේ. ඒ අනුව අදාළ කොන්දොස්තරවරයා සම්බන්ධව පරීක්ෂණයක් ආරම්භ කර ඇති අතර එම පරීක්ෂණ අවසන් වන තෙක් ඔහුගේ වැඩ තාවකාලිකව තහනම් කිරීමට පියවර ගෙන ඇත. මේ අතර නුවරඑළිය දිස්ත්‍රික්කයේ ලංගම වාර ප්‍රවේශපත්‍ර ඇති පාසල් සිසුන් දිගු කලක සිට බස් රථවලට නංවා නොගන්නා බවට වාර්තා වී ඇති බැවින් ලංගම ප්‍රවේශපත්‍ර ඇති ජනතාව මගහැර යන ලංගම රියදුරන් සම්බන්ධ තොරතුරු 1958 දුරකථන අංකය වෙත දැනුම් දෙන ලෙස ප්‍රවාහන අමාත්‍යංශය ජනතාවගෙන් ඉල්ලා සිටියි.", "url": "https://sinhala.adaderana.lk/news.php?nid=207418"},
{"title": "වැසිකිළි වළකට වැටි සිඟිත්තියක් මියයයි", "body": "පුත්තලම, වෛරන්කට්ටුව ප්‍රදේශයේ නිවසක අනාරක්ෂිතව ඉදිකර තිබු වැසිකිළි වළකට වැටි සිඟිත්තියක් මියගොස් තිබේ. මෙලෙස මියගොස් ඇත්තේ අවුරුද්දයි මාස දෙකක් වයසැති දිනුකි හන්සිමා නමැති දැරියකි. අද දෙරණ වාර්තාකරු පැවසුවේ ඊයේ (06) පස්වරුවේ මෙම අනතුරු සිදුව ඇති බවය.  මෙම සිඟිත්තිය සිය වැඩිමල් සහෝදරිය සහ සහෝදරයා සමඟ නිවස තුල සෙල්ලම් කරමින් සිටි අතරවාරයේ මව නිවස අසල පිහිටි වැසිකිළියට ගොස් ඇත. එය දුටු සිඟිත්තිය මව පසුපස ගොස් ඇති අතර එහිදී ඇය අනාරාක්ෂිතව ඉදිකර තිබු වැසිකිළි වළට වැටි ඇති බව මූලික පොලිස් පරීක්ෂණ වලදී හෙළි වී තිබේ. මද වේලාවකට පසුව සිඟිත්තිය නිවසේ නොමැති බව දැන මව අසල්වසින්ගේ ද සහාය ඇතිව තම කුඩා දියණිය සොයා ඇති අතර එහිදී සිඟිත්තිය වැසිකිළි වළට වැටි ඇති බව දැක ඇත.  ඔවුන් පදිංචිව සිටින නිවසට අඩි 3ක පමණ දුරින් මෙම අනාරක්ෂිත වැසිකිළි වළ පිහිටා ඇති අතර පසුගිය දින කීපයේ පැවති වර්ෂාව හේතුවෙන් එම වල ජලයෙන් පිරී තිබු බව අද දෙරණ වාර්තාකරු පවසයි. ආරච්චිකට්ටුව පොලීසිය වැඩිදුර පරීක්ෂණ සිදුකරයි. පවතින ආර්ථික අගහිඟකම් හේතුවෙන් මෙම පවුලට නිවස සහ වැසිකිළිය නිසි ලෙස සදා ගැනීමට නොහැකි වී ඇති බව ප්‍රදේශවාසීන් පවසයි.", "url": "https://sinhala.adaderana.lk/news.php?nid=207417"},
{"title": "නිෂ්පාදන සමාගමක සත්ත්ව ආහාර තොගයක් විනාශ කිරීමට නියෝගයක්", "body": "බිංගිරිය ප්‍රදේශයේ පිහිටි සත්ත්ව ආහාර නිෂ්පාදන සමාගම තිබූ සත්ත්ව ආහාර කිලෝ 13,000ක් විනාශ කිරීමට හෙට්ටිපොල මහෙස්ත්‍රාත් අධිකරණය නියෝග කර තිබේ. කුරුණෑගල, බිංගිරිය ප්‍රදේශයේ සත්ත්ව ආහාර නිෂ්පාදනය කරනු ලබන ආයතනයක් විසින් කල් ඉකුත් වීම හේතුවෙන් වෙළදපොලෙන් ඉවත්කරනු ලබන සත්ත්ව ආහාර, නව සත්ත්ව ආහාර නිෂ්පාදනය කිරීමේදී නැවත භාවිත කරමින් ඒවාට එකතුකරන බවට පාර්භෝගික අධිකාරිය වෙත පැමිණිල්ලක් ලැබී තිබුණි ඒ අනුව එම අධිකාරියේ නිලධාරීන් විසින් පසුගිය මස 27 වැනි දින එම නිෂ්පාදන ආයතනය පරීක්ෂාකරන ලද අතර, එහිදී, කල් ඉකුත්වීම හේතුවෙන් වෙ‍ෙළදපොළෙන් ආපසු කැදවන ලද සත්ව ආහාර කිලෝග්‍රෑම් 13,500 පමණ ප්‍රමාණයක් නිලධාරීන් විසින් තම භාරයට ගනු ලැබීය. එහිදී කල් ඉකුත් නොවූ භාණ්ඩ සමග මෙම තොගය පවත්වාගන යාම සම්බන්දව තවදුරටත් විමර්ශන කටයුතු සිදු කිරීමටද එම අධිකාරිය පියවර ගෙන තිබුණි. අදාළ විමර්ශනවලින් පසුව කල් ඉකුත් වූ සත්ව ආහාර, සත්ව ආහාර නිෂ්පාදනාගාරයක් තුළ අනෙකුත් භාණ්ඩ සමග එක්ව ගබඩාකිරීම සම්බන්ධව අදාළ ආයතයට එරෙහිව ඊයේ (06) දින හෙට්ටිපොල මහෙස්ත්‍රාත් අධිකරණයේදී නඩු පවරනු ලැබීය. එහිදී අදාළ ආයතනය වරද පිළිගැනීමෙන් පසුව රුපියල් 10,000ක දඩ මුදලක් නියම කර අදාළ කල් ඉකුත් වූ සත්ත්ව ආහාර තොගය අධිකරණයේ සහ පාරිභෝගික කටයුතු පිළිබද අධිකාරියේ අධීක්ෂණය යටතේ විනාශ කිරීමටද අධිකරණය නියෝග කර තිබේ.", "url": "https://sinhala.adaderana.lk/news.php?nid=207415"},
{"title": "වැලිගම පොලීසියේ වැඩබලන ස්ථානාධිපතිගේ වැඩ තහනම් කෙරේ", "body": "වැලිගම පොලීසියේ වැඩබලන ස්ථානාධිපතිවරයාගේ වැඩ තහනම් කිරීමට පොලීසිය පියවර ගෙන තිබේ. \r\n \r\nඒ පසුගිය 2023 වසරේ සිදුකළ වෙඩි තැබීමේ සිද්ධිය සම්බන්ධයෙනි.", "url": "https://sinhala.adaderana.lk/news.php?nid=207429"},
{"title": "ජපාන රජය සමග ණය ප්‍රතිව්‍යුහගතකරණ ගිවිසුම් අත්සන් තැබේ", "body": "ණය ප්‍රතිව්‍යුහගතකරණය යටතේ ජපාන රජය සහ ජපාන අන්තර්ජාතික සහයෝගීතා ඒජන්සිය සමග ශ්‍රී ලංකා රජය සංශෝධිත ගිවිසුම් සහ හුවමාරු පත්‍ර අත්සන් තැබිම අද (07) පැවැත්වුණි. ඒ මුදල් අමාත්‍යාංශයේදීය. මේ අවස්ථාව සඳහා  ජපන් තානාපති Akio Isomata මහතා සහ මුදල් අමාත්‍යාංශ ලේකම් මහින්ද සිරිවර්ධන මහතා ඇතුළු පිරිසක් සහභාගී වී සිටිහය.  මෙහිදී අදහස් දැක්වූ මුදල් අමාත්‍යංශ ලේකම් මහින්ද සිරිවර්ධන මහතා පැවසුවේ ශ්‍රී ලංකාව සිදුකරන ආර්ථික ප්‍රතිසංස්කරණ අඛණ්ඩව ඉදිරියට සිදුකළ යුතු බවත් එම ප්‍රතිසංස්කරණ සිදුකරගෙන යාමෙන් පමණක් මෙරට ආර්ථිකය ස්ථාවරව ශක්තිමත්ව ඉදිරියට පවත්වාගෙන හැකියාව ලැබෙනු ඇති බවත්ය.", "url": "https://sinhala.adaderana.lk/news.php?nid=207414"},
{"title": "රක්ෂණ සංස්ථාව ගැන ජනපතිගේ ස්ථාවරය", "body": "කාර්යක්ෂම හා ඵලදායී ආයෝජන කෙරෙහි අවධානය යොමු කරමින් රක්ෂණ සංස්ථාව ඉදිරියේදී මෙරට ජාතික ආර්ථිකයට පුළුල් දායකත්වයක් ලබාදෙන ආයතනයක් බවට පත් කළයුතු බව ජනාධිපති අනුර කුමාර දිසානායක මහතා පවසයි. ජනාධිපතිවරයා මේ බව අවධාරණය කළේ ශ්‍රී ලංකා රක්ෂණ සංස්ථාවේ නිලධාරින් සමග අද (07) ජනාධිපති කාර්යාලයේදී පැවති සාකච්ඡාවේදීය. ශ්‍රී ලංකා රක්ෂණ සංස්ථාවේ වත්මන් මෙහෙයුම් කාර්යයන් පිළිබඳව මෙහිදී සමාලෝචනයට බඳුන් කෙරුණු අතර, ශ්‍රී ලංකා රක්ෂණ සංස්ථාව පාඩු ලැබුවහොත් එහි සෘජු බලපෑමට ලක් වන්නේ එහි ආයෝජනය කර ඇති ජනතාව වන බැවින් නිසි කළමනාකරණයක් මඟින් එය වඩා ලාභදායී රාජ්‍ය ව්‍යවසායක් ලෙස පවත්වා ගෙන යායුතු බව ජනාධිපතිවරයා එහිදී වැඩිදුරටත් අවධාරණය කර තිබේ.   ශ්‍රී ලංකා රක්ෂණ සංස්ථාවේ සභාපති නුසිත් කුමාරතුංග මහතා ඇතුළු අධ්‍යක්ෂ මණ්ඩල සාමාජිකයෝ සහ ජ්‍යෙෂ්ඨ නිලධාරින් පිරිසක් මෙම අවස්ථාවට එක්විය.", "url": "https://sinhala.adaderana.lk/news.php?nid=207419"},
{"title": "මත්තල ජාත්‍යන්තර ගුවන්තොටුපළ ගැන රජය ගත් තීරණය", "body": "මත්තල මහින්ද රාජපක්ෂ ජාත්‍යන්තර ගුවන්තොටුපළ ගුවන් යානා අලුත්වැඩියා කිරීමේ මධ්‍යස්ථානයක් බවට පත් කිරීමට රජය බලාපොරොත්තු වන බව අමාත්‍ය බිමල් රත්නායක මහතා අද (07) පාර්ලිමේන්තුවට පැවසීය. අයවැය පිළිබඳ කාරක සභා අවස්ථාවේ විවාදයේ දී අදහස් දක්වමින් අමාත්‍යවරයා පැවසුවේ සුදුසු විදේශීය හවුල්කරුවෙකු සමඟ එක්ව මත්තල ගුවන්තොටුපළ ලාභ ලබන ව්‍යාපාරයක් බවට පත් කිරීමට රජය බලාපොරොත්තු වන බවය. \"මත්තල ගුවන්තොටුපළ රුපියල් බිලියන 36.5 ක වියදමින් ඉදිකරන ලද අතර පසුගිය වසර පහ තුළ මුළු පාඩුව රුපියල් බිලියන 38.5 ක් බවද අමාත්‍යවරයා පැවසීය.  මෙම ආයතනය ලාභ ලබන ආයතනයක් බවට පත් කිරීම රජයේ අරමුණ බවද අමාත්‍ය බිමල් රත්නායක එහිදී සඳහන් කළේය.", "url": "https://sinhala.adaderana.lk/news.php?nid=207413"},
{"title": "නීතිවිරෝධි ගිනිඅවි ගැන තොරුතුරු වෙනුවෙන් ගෙවනු ලබන දීමනා වැඩි කරයි", "body": "නීති විරෝධී ගිනිඅවි හා අත් බෝම්බ සම්බන්ධව නිවැරදි තොරතුරු ලබා දෙන්නන් හට ගෙවනු ලබන පොලිස් ත්‍යාග අරමුදල වැඩි කිරීමට පොලීසිය තීරණය කර තිබේ. මෑත කාලීනව වාර්තා වූ අපරාධ සම්බන්ධව සළකා බැලීමේදි දිවයින තුළ නීති විරෝධී ගිනි අවි සහ අත්බෝම්බ තව දුරටත් සංසරණය වන බව නිරීක්ෂණය වී තිබේ. ඒ අනුය සියලු පොලිස් නිලධාරීන් හා පුද්ගලික ඔත්තුකරුවන් දිරි ගැන්වීමෙහ් අරමුණින් මෙම පොලිස් ත්‍යාග අරමුදල වැඩි කිරීමට පොලීසිය පියවර ගෙන ඇත.  by   on Scribd", "url": "https://sinhala.adaderana.lk/news.php?nid=207421"},
{"title": "ඉදිරියේ දී ලංගම සහ දුම්රිය සේවයට කාන්තාවන්", "body": "ලංගමට සහ දුම්රිය සේවයට කාන්තාවන් බඳවා ගැනීමට ප්‍රතිපත්තිමය තීරණයක් ගෙන ඇති බව අමාත්‍ය බිමල් රත්නායක පැවසීය. අද(7) පාර්ලිමේන්තු විවාදයට එක් වෙමින් ඔහු මෙම අදහස් පල කළේය. එහිදී වැඩිදුරටත් අදහස් දැක්වූ අමාත්‍යවරයා.", "url": "https://sinhala.adaderana.lk/news.php?nid=207411"},
{"title": "රාජකීය - ශාන්ත තෝමස් නිල් මහ සටනේ දෙවන දිනය අද", "body": "කොළඹ රාජකීය විද්‍යාලය සහ ගල්කිස්ස ශාන්ත තෝමස් විද්‍යාලය අතර 146වන වරට පැවැත්වෙන 'නිල් මහ සටන' මහා ක්‍රිකට් තරගයේ දෙවන දිනය අදයි. මේ වනවිට සිය පළමු ඉනිම ක්‍රීඩාකරමින් සිටින ශා. තෝමස් විදුහල මීට සුළු වෙලාවකට පෙර පන්දුවාර 34ක් අවසනදී කඩුලු 2ක් දැවී ලකුණු 96ක් රැස්කරගෙන සිටියේය. කොළඹ SSC ක්‍රීඩාංගණයේදී පැවැත්වෙන මෙම තරගය මෙරට පාසල් ක්‍රිකට් ඉතිහාසයේ පැරණිතම මහ ක්‍රිකට් තරගය ලෙස සැලකෙයි. ඊයේ (7) ආරම්භ වූ මෙම තරගයේ කාසියේ වාසිය දිනාගත් ගල්කිස්ස ශාන්ත තෝමස් නායකයා පළමුව පන්දුවට පහරදීමට කොළඹ රාජකීය විද්‍යාලයට ආරාධනා කළේය. ඒ අනුව ඔවුන් කඩුලු 7ක් දැවී ලකුණු 319ක් ලබා සිටියදී සිය පළමු ඉනිම අත්හිටුවීය. එහිදී විශිෂ්ට ඉනිමක් ක්‍රීඩා කළ රෙහාන් පීරිස් ලකුණු 158ක් රැස් කළ අතර, රාජකීය ක්‍රීඩකයෙකු මෙලෙස නිල් මහ සටන මහා ක්‍රිකට් තරගයකදී ලකුණු 150කට වැඩියෙන් රැස් කළේ වසර 15කට පසුව වීම විශේෂත්වයක්ය.", "url": "https://sinhala.adaderana.lk/news.php?nid=207409"},
{"title": "O/L උපකාරක පන්ති 11 වනදා මධ්‍යම රාත්‍රියේ සිට තහනම්", "body": "2024 අ.පො.ස. (සා/පෙළ) විභාග සඳහා පවත්වනු ලබන සියලුම උපකාරක පන්ති, සම්මන්ත්‍රණ, වැඩමුළු, සමාජ මාධ්‍ය හෝ වෙනත් විද්‍යුත් මාධ්‍ය හරහා සහාය වීම ආදිය  මාර්තු 11 වනදා මධ්‍යම රාත්‍රියේ සිට තහනම් බව විභාග දෙපාර්තමේන්තුව දැනුම් දී තිබේ.  මෙවර අ.පො.ස. (සා/පෙළ) විභාග මාර්තු 17 වනදා ආරම්භවීමට නියමිතයි.", "url": "https://sinhala.adaderana.lk/news.php?nid=207408"},
{"title": "ගණේමුල්ල සංජීව ඝාතනයේ සැකකරුවන් රිමාන්ඩ්", "body": "ගණේමුල්ල සංජීව ඝාතන සිද්ධිය සම්බන්ධයෙන් අත්අඩංගුවට ගෙන රක්ෂිත බන්ධනාගාර ගත කර සිටි සැකකරුවන් 09 දෙනා ලබන 21 වනදා දක්වා තවදුරටත් රක්ෂිත බන්ධනාගාර ගත කරන ලෙස කොළඹ මහෙස්ත්‍රාත් අධිකරණය නියම කර තිබේ.  මෙම සැකකරුවන්  skype තාක්ෂණය ඔස්සේ කොළඹ ප්‍රධාන මහෙස්ත්‍රාත් තනූජා ලක්මාලී මහත්මිය හමුවට අද (07) ඉදිරිපත් කරනු ලැබීය.", "url": "https://sinhala.adaderana.lk/news.php?nid=207412"},
{"title": "පොලීසියට අල්ලස් දුන් දෙදෙනෙකු අත්අඩංගුවට", "body": "නිකවැරටිය පොලිස් ස්ථානයේ සැරයන්වරයකුට රුපියල් 20,000ක මුදලක් අල්ලස් වශයෙන් පිරිනැමීම සහ එයට ආධාර අනුබලදීම යන අල්ලස් චෝදනා මත පුද්ගලයින් දෙදෙනෙකු අත්අඩංගුවට ගෙන ඇත. නිකවැරටිය මූලස්ථාන පොලිස් ස්ථානයේ නොවිසඳුණු අපරාධ විමර්ශන අංශය මගින් සිදු කරන ගව සොරකම් කිරීමේ සිද්ධියකට අදාළව අවශ්‍ය කරනු ලබන සැකකරුවන් දෙදෙනෙකු, එම අපරාධයේ සැකකරුවන් ලෙස නම් නොකර සාක්ෂිකරුවන් වශයෙන් නම් කරන ලෙසට ඉල්ලා මෙම මුදල අල්ලස් වශයෙන් ලබා දී තිබේ. මෙලෙස අත්අඩංගුවට ගෙන ඇත්තේ දඹදෙණිය සහ අලව්ව ප්‍රදේශයේ පදිංචි පුද්ගලයින් දෙදෙනෙකු බව නිවේදනයක් නිකුත්කරමින් අල්ලස් හෝ දූෂණ චෝදනා විමර්ශන කොමිෂන් සභාව පවසයි. ඔවුන් ඊයේ (6) ප.ව. 4ට පමණ නිකවැරටිය පොලිස් ස්ථානය ඉදිරිපිට ඇති වෙළෙඳසැලක් තුළදී හා පොලිස් ස්ථානයේ ප්‍රධාන ගේට්ටුව අසල දී අල්ලස් කොමිසමේ අත්අඩංගුවට පත්ව ඇත. අත්අඩංගුවට ගන්නා ලද සැකකරුවන් නිකවැරටිය මහෙස්ත්‍රාත් අධිකරණය වෙත ඉදිරිපත් කිරීමට නියමිතව ඇත.", "url": "https://sinhala.adaderana.lk/news.php?nid=207406"},
{"title": "ශ්‍රී ලංකා මාස්ටර්ස්ලාට තවත් සුපිරි ජයක්", "body": "ජාත්‍යන්තර ක්‍රිකට් පිටියෙන් විශ්‍රාමගත් ක්‍රීඩකයින්ගේ සහභාගිත්වයෙන් ඉන්දියාවේ පැවැත්වෙන 'ඉන්ටර්නැෂල් මාස්ටර්ස් ලීග්' තරගාවලියේ ඊයේ (6) පැවති තරගයෙන් බ.ඉ. කොදෙව් කණ්ඩායම ලකුණු 21කින් පරාජය කිරීමට ශ්‍රී ලංකා කණ්ඩායම සමත්විය. වදෝදරාහිදී පැවති මෙම තරගයේ පළමුවට පන්දුවට පහරදුන් ශ්‍රී ලංකා මාස්ටර්ස් පන්දුවාර 20 අවසානයේ කඩුලු 9ක් දැවී ලකුණු 173ක් රැස්කළේය. නායක කුමාර සංගක්කාර පන්දු 42කකදී ලකුණු 47ක් රැස්කළ අතර, අසේල ගුණරත්න පන්දු 45කින් අගනා ලකුණු 64ක් රැස්කිරීමට සමත් විය. කෙසේ නමුත් ලකුණු 174ක ජයක්ග්‍රාහී ඉලක්කයක් හඹාගිය කොදෙව් මාස්ටර්ස්ලාට නියමිත පන්දුවාර 20අවසානයේ කඩුලු 05ක් දැවී රැස්කළ හැකි වූයේ ලකුණු 152ක් පමණි. ඩිවේන් ස්මිත් පන්දු 43කදී ලකුණු 49ක් රැස්කිරීම ඔවුන්ගේ පිතිකරුවෙකු රැස්කළ ඉහළම ලකුණු සංඛ්‍යාවයි. ශ්‍රී ලංකාව වෙනුවෙන් පන්දු යැවීමේදී ඉසුරු උදාන ලකුණු 15කට කඩුලු 02ක් දවාගත්තේය. මෙය මෙම තරගාවලියේ ශ්‍රී ලංකාව අඛණ්ඩව ලැබූ තෙවන ජය වන අතර, මෙම ජයත් සමග ඔවුන්ට තවදුරටත් ප්‍රසාද ලකුණු සටහනේ දෙවන ස්ථානය රැකගැනීමට අවස්ථාව උදාවිය. මූලික වටයේ සියලු තරග අවසානයේ ප්‍රසාද ලකුණු සටහනේ ඉදිරියෙන්ම සිටින කණ්ඩායම් 4 අවසන් පූර්ව වටයට සුදුසුකම් ලබයි. ඒ අනුව මෙම ජයත් සමග ශ්‍රී ලංකා මාස්ටර්ස්ලා අවසන් පූර්ව වටයට තවත් පියවරකින් ළඟාවිය.", "url": "https://sinhala.adaderana.lk/news.php?nid=207403"},
{"title": "අනාරක්ෂිත දුම්රිය හරස්මාර්ග 400ක් ආරක්ෂිත කරන්න යයි", "body": "දිවයින පුරා අනාරක්ෂිත දුම්රිය හරස්මාර්ග 400ක් පමණ හඳුනාගෙන තිබෙන බවත්, ඒ සියල්ල මෙම වසර ඇතුළතදී ආරක්ෂිත කිරිමට කටයුතු කරන බව සභානායක, ප්‍රවාහන හා මහාමාර්ග අමාත්‍ය බිමල් රත්නායක මහතා පවසයි. පාර්ලිමේන්තුවේ අද (7) පැවැත්වෙන අයවැය කාරක සභා විවාදය අවස්ථාවේදී ඔහු මේ බව පැවසීය. අනාරක්ෂිත දුම්රිය හරස්මාර්ග ආරක්ෂිත කිරීම රජයේ වගකීමක් බව හෙතෙම පැවසීය. එමෙන්ම හොඳ ප්‍රවාහනයක් ඇතිකිරීමට කාලයක් ගතවුවත්, ජනතාවගේ ජීවිත ආරක්ෂා කරන්න එතරම් කාලයක් ගතකළ යුතු නැති බවද ඔහු මෙහිදී පැවසීය.  යැයි පැවසීය.", "url": "https://sinhala.adaderana.lk/news.php?nid=207410"},
{"title": "සැරයන්වරයෙක් සහ කොස්තාපල්වරු දෙදෙනෙක් අත්අඩංගුවට", "body": "ඔස්ට්‍රියානු සංචාරක කාන්තාවකගෙන් අල්ලස් මුදලක් ඉල්ලූ බවට චෝදනා මත සැරයන්වරයෙක් සහ කොස්තාපල්වරුන් දෙදෙනෙකු අත්අඩංගුවට ගෙන තිබේ. ඇය සතුව තිබූ විදෙස් දුම්වැටි සම්බන්ධයෙන් නීතිමය පියවර නොගෙන සිටිමට නම් රුපියල් 50,000ක මුදලක් සැකකරුවන් විසින් ඉල්ලා ඇති බව පොලීසිය පවසයි. මෙලෙස අත්අඩංගුවට ගෙන ඇත්තේ කොල්ලුපිටිය පොලීසියට අනුයුක්තව රාජකාරි සිදුකළ සැරයන්වරයෙක් සහ කොස්තාපල්වරුන් දෙදෙනෙකි.", "url": "https://sinhala.adaderana.lk/news.php?nid=207402"},
{"title": "බිරිඳගේ පැමිණිල්ලෙන් පසු අපරාධයක සුලමුල හෙළිවෙයි", "body": "දෙමටගහකන්ද, නව්දගල ප්‍රදේශයේ පදිංචිව සිටියදී අතුරුදහන්ව සිටි පුද්ගලයෙකුගේ මෘත ශරීරයක් ඊයේ (6) හමුවූ බව ඇල්පිටිය පොලීසිය පවසයි. වයස අවුරුදු 42ක් වූ මෙම මෙම පුද්ගලයා අතුරුදහන් බවට ඔහුගේ බිරිඳ විසින් පසුගිය මස 14වනදා  ඇල්පිටිය පොලිස් ස්ථානයට සිදුකරන ලද පැමිණිල්ලකට අනුව ආරම්භ කරනු ලැබූ විමර්ශනයේදී මෙම මෘත ශරීරය හමුව තිබේ. මෙම අතුරුදහන් වූ පුද්ගලයාගේ මෘත ශරීරය දෙම්ටගහකන්ද ප්‍රදේශයේ ඉඩමක පිහිටි පාලු ළිඳකට දමා පස්දමා වසා තිබියදී පොලීසිය විසින් සොයාගෙන ඇත. අදාළ ඉඩමේ හිමිකරුගෙන් සිදුකළ ප්‍රශ්නකිරීමේදී ඔහු විසින් වනසතුන් දඩයම් කිරීමට අදින ලද විදුලි රැහැනක ගැටී මෙම පුද්ගලයා මියගොස් සිටි බව පවසා තිබේ. ඒ අනුව ඔහු විසින් තවත් පුද්ගලයෙකු සමග එක්වී මෘත ශරීරය එම පාළු ළිඳට දමා වසා ඇති බවට දැනට සිදුකළ විමර්ශනයේදි අනාවරණය වී ඇති බව පොලීසිය පවසයි.  ඉඩමේ හිමිකරු හා ඔහුට සහය දුන් පුද්ගලයා පොලීසිය විසින් අත්අඩංගුවට ගෙන ඇති අතර, ඔවුන් අවුරුදු 38 හා 46 වයස්වල පසුවන දෙමටගහකන්ද ප්‍රදේශයේ පදිංචිකරුවන්ය. ඇල්පිටිය පොලීසිය වැඩිදුර විමර්ශන සිදු කරනු ලබයි.", "url": "https://sinhala.adaderana.lk/news.php?nid=207401"},
{"title": "ජ්‍යෙෂ්ඨ පොලිස් අධිකාරීවරු කිහිපදෙනෙකුට ස්ථාන මාරුවීම්", "body": "ජාතික පොලිස් කොමිෂන් සභාවේ අනුමැතිය පරිදි වහාම ක්‍රියාත්මක වන පරිදි ජ්‍යෙෂ්ඨ පොලිස් අධිකාරීවරුන් කිහිප දෙනෙකුට ස්ථාන මාරුවීම් හා පත්කිරීම් ලබාදී ඇත. රාජ්‍ය නිවේදිත නිලධාරීන්ගේ ස්ථාන මාරුකිරීම් හා පත්කිරීම් සම්බන්ධව මෙය සිදුකෙරෙන බව නිවේදනයක් නිකුත්කරමින් පොලිස් මාධ්‍ය කොට්ඨාසය පවසයි.  by   on Scribd", "url": "https://sinhala.adaderana.lk/news.php?nid=207404"},
{"title": "වාහන ආනයනකරුවන්ට තියෙන කොන්දේසි", "body": "ඕනෑම ආනයනකරුවෙකු විසින් ආනයනය කරන ලද මුළු වාහන සංඛ්‍යාවෙන් 25%ක් මාස 6ක් ඇතුළත ලියාපදිංචි නොකළහොත්, එම ආනයනකරුගේ ආනයන අවසරය අත්හිටුවන බව මුදල් අමාත්‍යාංශ පවසයි. විදේශ විනිමය සංචිත ආරක්ෂා කිරීම, අතිරික්ත වාහන සංඛ්‍යාවක් ආනයනය කිරීම අධෛර්යමත් කිරීම සහ අනවශ්‍ය මෝටර් රථ තොග රැස්කිරීම වළක්වා මෙම පියවර ගෙන ඇතිබව සඳහන් වේ. කෙසේ වෙතත් පුද්ගලික මටටමින් වාහන ආනයනය කිරීමට අවශනම් එක් වාහනයක් පමනක් ආනයනය කල හැකි අතර ඒ සඳහා එම කොන්දේසි අදාළ නොවන බව  මුදල් අමාත්‍යාංශ පවසයි. වාහන ආනයනය කිරීම සම්බන්ධයෙන් පසුගියදා රැස්වූ රජයේ මුදල් පිලිබද කාරක සභාවේදී මෙම කරුණු අනාවරණය විය. ආනයන අපනයන පාලක ජෙනරාල් උපුල්මලී ප්‍රේමතිලක මහත්මිය එහිදී මෙලෙස අදහස් පල කළාය,", "url": "https://sinhala.adaderana.lk/news.php?nid=207405"},
{"title": "දකුණු කොරියාවේ ගුවන් හමුදාවට වැරදුන ඉලක්කය", "body": "දකුණු කොරියාවේ යුද අභ්‍යාසයක් අතරතුර දී ප්‍රහාරක ජෙට් යානා දෙකකින් වැරදී සිවිල් වැසියන් සිටි නගරයකට සිදුකළ බෝම්බ බිම හෙළීමක් හේතුවෙන් සිවිල් වැසියන් 15 දෙනෙකු සහ හමුදා භටයින් 14 දෙනෙකු තුවාල ලබා ඇති බව එරට ආරක්ෂක අමාත්‍යාංශය පවසයි.  විදෙස් මාධ්‍ය පැවසුවේ ඊයේ (06) දිනයේ සිදු වූ මෙම අනතුරින් දෙදෙනෙකු බරපතල තුවාල ලබා ඇති බවය. පිපිරීම් හේතුවෙන් එම ස්ථානයේ පිහිටි පල්ලියේ ගොඩනැගිල්ලකට සහ නිවාසවලට ද හානි සිදු වී ඇත. එමෙන්ම සුලු තුවාල සිදු වූ පුද්ගලයින්ට සිටින බව සඳහන් වේ. ඒකාබද්ධ සජීවී වෙඩි තැබීමේ අභ්‍යාස අතරතුර ගුවන් නියමුවෙකු වැරදි ඛණ්ඩාංකවලට ඇතුළු වීම හේතුවෙන් ජෙට් යානා දෙකකින් කිලෝග්‍රෑම් 225ක් බරැති බෝම්බ අටක් නියමිත පරාසයෙන් පිටත වැටී ඇති බව ආරක්ෂක අංශ පවසා ඇත. මේ වන විට අභ්‍යාස අත්හිටුවා ඇති නමුත් මාර්තු 10 සිට මාර්තු 20 දක්වා දකුණු කොරියාව සහ අමෙරිකා එක්සත් ජනපදය අතර පැවැත්වීමට නියමිත  ඒකාබද්ධ අභ්‍යාස පැවැත්වීමට එයින් බධාවක් සිදුනොවන බව ආරක්ෂ අංශ ප්‍රධානීන් පවසයි. දකුණු කොරියානු ගුවන් හමුදාව පවසා ඇත්තේ සිද්ධිය පිළිබඳව මේ වන විට විමර්ශනය කරමින් සිටින අතර බලපෑමට ලක් වූවන්ට වන්දි ලබා දෙන බවයි. එමෙන්ම ආරක්ෂ අංශ වැඩිදුරටත් පවසා ඇත්තේ සිදු වූ හානිය සම්බන්ධයෙන් සමාව අයැද සිටි බවය.", "url": "https://sinhala.adaderana.lk/news.php?nid=207407"},
{"title": "අද වැසි රහිත කාලගුණ තත්ත්වයක්", "body": "රත්නපුර, ගාල්ල සහ කළුතර දිස්ත්‍රික්කවල සවස් කාලයේදී හෝ රාත්‍රී කාලයේදී වැසි ස්වල්පයක් ඇතිවිය හැකි බව කාලගුණ විද්‍යා දෙපාර්තමේන්තුව පවසයි. කෙසේ නමුත් දිවයිනේ ප්‍රධාන වශයෙන් වැසි රහිත කාලගුණ තත්ත්වයක් පවතින බව එම දෙපාර්තමේන්තුව දන්වා සිටියි. එමෙන්ම බස්නාහිර, සබරගමුව, මධ්‍යම, වයඹ, දකුණු සහ උතුරු - මැද පළාත්වල ඇතැම් ස්ථානවල උදෑසන කාලයේදී මීදුම් සහිත තත්ත්වයක් පැවතිය හැක බවත් කාලගුණ විද්‍යා දෙපාර්තමේන්තුව පවසයි.", "url": "https://sinhala.adaderana.lk/news.php?nid=207399"},
{"title": "දෙමව්පියන්ගේ නොසැලකිල්ල සිඟිත්තාට දිවි අහිමි කරයි", "body": "ආරච්චිකට්ටුව, වෛරම්කට්ටුව ප්‍රදේශයේදී නිවස ආසන්නයේ කපා තිබූ  ජලය පිරී තිබූ වලකට වැටී කුඩා දරුවෙකු මියගොස් තිබේ. පොලීසිය පැවසුවේ ඊයේ (06) පස්වරුවේ මෙම අනතුර සිදුව ඇති බවය. මියගිය දරුවා වයස අවුරුදු 01 ක් වූ වෛරම්කට්ටුව ප්‍රදේශයේ පදිංචිව සිටි පිරිමි දරුවෙකි. මෘත දේහය හලාවත රෝහලේ මෘත ශරීරාගාරයේ තැන්පත් කර ඇති අතර ආරච්චිකට්ටුව පොලිසිය විමර්ශන සිදුකරනු ලබයි.", "url": "https://sinhala.adaderana.lk/news.php?nid=207400"},
{"title": "කුමන්ත්‍රණයෙන් බේරුණු ජනපති ගැන මේ කරුණු දන්නවාද ?", "body": "2020 දී බොලිවියාවේ ජනාධිපති ලෙස තේරී පත්වූ ලුයිස් ආසේ ව නෙරපා දැමීමට එරට හමුදා ජෙනරාල්වරයෙක් ගත් උත්සාහය ව්‍යාර්ථ කිරීමට එරට බලධාරීන් සමත් විය. ජනාධිපති ලුයිස් ආසේ පවසන්නේ හිටපු ජනාධිපතිවරයෙක් වන ඉවෝ මොරාලෙස් එම ප්‍රයත්නය ට සහාය දක්වා ඇති බවය. බොලිවියාවේ ජනාධිපතිවරයා ප්‍රකට ආර්ථික විශේෂඥයෙකි. ඔහුගේ සම්පූර්ණ නම වන්නේ ලුයිස් ඇල්බර්ටෝ ආසේ කැටකෝරා ය. ඔහු එරට 67වන ජනාධිපති වෙයි.   මොරාලෙස් ජනපති ලෙස පත්වූ 2005 වසරේ පැවති ජනාධිපතිවරණයේ ආර්ථික සැලසුමේ නිර්මාතෘ වරයා වන්නේ ඔහු ය. අනතුරුව බොලිවියා ආර්ථිකය සීග්‍රයෙන් වර්ධනය වූ අතර එම ආර්ථික වර්ධනයට මූලික වූයේ ආසේ හඳුන්වා දුන් ප්‍රතිසංස්කරණ බව ඔහුගේ ආධාරකරුවන් පවසයි. විශේෂයෙන්ම එම සමයේ එරට බොහෝ දෙනෙක්ව දරිද්‍රතාවයෙන් මුදවා ගැනීමට ඔහු ගෙන ආ ප්‍රතිසංස්කරණ හේතුවූ බව කවුරුත් පිළිගන්නා මතය කි. 60 හැවිරිදි වියේ පසුවන ජනාධිපතිවරයා මේ වනවිට අසාර්ථක වී ඇති බව ඔහුගේ විරුද්ධවාදීන් පවසයි. රට තුළ ඩොලර් සංචිත හිඟ වීමෙන් ආර්ථික ගැටලු වර්ධනය වෙමින් තිබේ. මෙවන් පසුබිමක බොලිවියාවේ බහුල ලිතියම් ලෝහය කැණීම සඳහා චීන සහ රුසියානු ආයෝජකයින් සමග ගිවිසුම්ගත වීමට ජනපතිවරයා සැලසුම්කර තිබේ. නමුත් එම සැලසුම මන්ත්‍රීවරුන් විසින් සහතික කළ යුතු ය.   විද්‍යුත්  මෝටර් රථ බැටරි නිෂ්පාදනයට යොදාගන්නා ලිතියම් සඳහා ලොව විශාල ඉල්ලුමක් ඇත.", "url": "https://sinhala.adaderana.lk/news/198213"},
{"title": "බඹර ප්‍රහාරයකින් පුද්ගලයෙක් මරුට", "body": "පුස්සැල්ලාව - මෙල්ෆට්වත්ත ප්‍රදේශයේ වැඩ කරමින් සිටි වතු කම්කරුවන් පිරිසකට බඹර ප්‍රහාරයක් සිදුව ඇති අතර එහිදී එක් පුද්ගලයෙකු මියගොස් තිබේ. පොලීසිය පැවසුවේ ඊයේ (12) සවස මෙම බඹර ප්‍රහාරය සිදුව ඇති අතර පුද්ගලයන් 06 දෙනෙකු තුවාල ලබා ගම්පොල රෝහලට ඇතුලත් කිරීමෙන් පසු එක් පුද්ගලයෙකු මියගොස් ඇති බව. මියගොස් ඇත්තේ 50 ක් වූ මෙල්ෆට්වත්ත, පුස්සැල්ලාව ප්‍රදේශයේ පදිංචිකරුවෙකි. බරපතළ තත්ත්වයේ සිටි එක් පුද්ගලයෙකු ගම්පොල රෝහලේ ප්‍රථිකාර ලබමින් සිටින අතර, අනෙක් පුද්ගලයන් 04 දෙනා ප්‍රථිකාර ලබා නිවසට පිටව ගොස් ඇත.", "url": "https://sinhala.adaderana.lk/news/203194"},
{"title": "තණමල්විලෙන් වාර්තා වූ අහස පොළොව නුහුලන අපරාධය - පාසල් සිසුන් 17ක් අත්අඩංගුවට", "body": "තණමල්විල ප්‍රදේශයේ ප්‍රධාන පාසලක 11 ශ්‍රේණියේ පාසල් දැරියක්ව වසරක් තිස්සේ අපයෝජනය කළ පාසල් සිසුන් 17දෙනෙක් පොලිස් අත්අඩංගුවට ගෙන තිබේ. මෙම සිද්ධිය සම්බන්ධයෙන් තවත් කාන්තාවක් ද පොලීසිය විසින් අත්අඩංගුවට ගෙන ඇති බව වාර්තා වෙයි. දැරියගේ මව චෝදනා කරන්නේ දැරිය වෛද්‍ය පරීක්ෂණයක් සඳහා හම්බන්තොට මහ රෝහලට ඇතුළු කළ අවස්ථාවේදී එහි වෛද්‍යවරයෙක් දැරිය බිය වැද්දීම නිසා ඇය සිය දිවි නසාගැනීමටද උත්සාහ කළ බවයි. තණමල්විල ප්‍රධාන පාසලක 11ශ්‍රේණියේ ඉගෙනුම ලබන එම සිසුවිය එම පාසලේම සිසුවෙක් සමග ප්‍රේම සම්බන්ධයක් පවත්වාගෙන ගොස් තිබුණි. පසුව එම සිසුවා , මෙම දැරිය රවටා මිතුරෙකුගේ නිවසකට රැගෙන ගොස් එහිදී පළමුවරට ඇයව දූෂණය කර ඇති බව පැවසෙයි. අනතුරුව එම නිවෙසේ සිටි තවත් සිසුන් කිහිප‍දෙනකු මෙම දැරියට බලහත්කාරයෙන් මත්පැන් පොවා අපයෝජනය හා දූෂණය කර එය වීඩියෝගත කර ඇති බව පොලීසිය පවසයි. එම සැකකාර සිසුන් මෙම වීඩියෝ පටය දැරියට පෙන්වමින් 2023 වසරේ සිට අවස්ථා 7කදී ඇයව සමූහ දූෂණයට ලක් කර ඇතැයි පොලීසිය සඳහන් කළේය. ඒ සඳහා සම්බන්ධ වී ඇති එම පාසලේ සිසුන් ගණන 17කි. එහි ආසන්නතම සිදුවීම පසුගිය දින සිදුව තිබුණේ කිරිඳි ඔය අසලදී ය. එහිදී සිසුන් 7 දෙනකු එක්ව මෙම දැරිය ඔය අසලට රැගෙන ගොස් සමූහ ලෙස දූෂණය කර එයද වීඩියෝගත කර තිබුණි. පසුව මෙම සිදුවීම සම්බන්ධයෙන් අදාළ පාසලේ විදුහල්පතිවරයා ඇතුළු විනය කමිටුවට ද අනාවරණය වී තිබු බව සඳහන් ය. විදුහල්පතිවරයා ඇතුළු පාසලේ විනය කමිටුව විසින්ද සිසුවිය හා අදාළ සිසුන්ද ගෙන්වා කරුණු විමසා පාසලට කැළලක් වන හෙයින් මෙම සිදුවීම යටපත් කර ඇති බව පොලිස් පරීක්ෂණ වලින් හෙළිවිය. ඒ , තණමල්විල කලාපයේම ගුරු උපදේශකවරයෙකුගේ පුත්‍රයෙක් ද සැකකරුවන් අතර සිටීම සහ එම සිසුවාගේ මවද පාසැල් ගුරුවරියක් වීම හේතුවෙනි. තමාට සිදුවූ මෙම අපරාධය සහ හිංසන සම්බන්ධයෙන් දැරිය සිය නිවසේ බිත්තිවල විවිධ චිත්‍ර සටහන් ඇඳ තිබුණි. කෙසේවෙතත් මෙම සිදුවීම සම්බන්ධයෙන් තණමල්විල පොලිස් ස්ථානාධිපතිවරයාට ලද තොරතුරක් මත විමර්ශනයක් ආරම්භ කෙරුණි. ඒ අනුව සිසුවිය පොලිස් ස්ථානයට කැඳවා සිදුකළ ප්‍රශ්න කිරීමේදී තවත් තොරතුරු රැසක් අනාවරණ විය. මෙම සැකකාර සිසුන් විසින් වෙනත් පාසල්වල ක්‍රීඩා තරගවලට ගිය අවස්ථාවන්වලදී වැසිකිළි තුළ හා ක්‍රීඩා විවේකාගාර තුළදීත්, සිසුන්ගේ නිවෙස් තුළදීත් මත්පැන් පොවා මෙම සිසුවිය අපයෝජනයට හා දූෂණයට ලක් කර තිබෙන බව එහිදී අනාවරණ වී ඇත. සිද්ධිය යටපත් කළ විදුහල්පතිවරයා ඇතුළු කිහිප දෙනෙකුගෙන්ම ප්‍රකාශ සටහන් කරගත් පොලිසිය සැකකාර සිසුන් 17දෙනෙකු සහ ආධාර අනුබල දුන් කාන්තාවක්ද අත්අඩංගුවට ගනු ලැබීය. ඔවුන් අද වැල්ලවාය මහෙස්ත්‍රාත් අධිකරණයට ඉදිරිපත් කිරීමට නියමිත ය. මේ අතර අපයෝජනයට පත් දැරිය වෛද්‍ය පරීක්ෂණයක් සඳහා හම්බන්තොට මහ රෝහලට ඇතුළු කළ අවස්ථාවේ එහි වෛද්‍යවරයෙක් දැරිය තවදුරටත් පීඩාවට පත් කළ බව ඇගේ මව චෝදනා කළාය. ඒ අනුව මෙම සිද්ධිය සම්බන්ධයෙන් හම්බන්තොට පොලිසියට සහ ජාතික ළමා ආරක්ෂක අධිකාරියටත් පැමිණිලි කිරීමට දැරියගේ මව පියවර ගෙන ගත්තාය.", "url": "https://sinhala.adaderana.lk/news/199848"},
{"title": "කිසිදු අපේක්ෂකයෙකු 50% නොගතහොත් වෙන දේ ?", "body": "මෙවර ජනාධිපතිවරණ ප්‍රතිඵලය කුමක් වුවද එය පිළිගැනීම සඳහා ජනතාව තුළ විශ්වාසනීයත්වයක් ඇති කළ යුතු බව කථිකාචාර්ය ධම්ම දිසානායක මහතා පවසයි. ජනාධිපතිවරණයේදී කිසිදු අපේක්ෂකයෙකුට 50%ක මැතිවරණ ප්‍රතිඵලයක් ලබාගැනීමට නොහැකි වනු ඇති බවට පළවන මතවාදයන් හේතුවෙන් එම විශ්වාසනීයත්ව ඇති කළ යුතු බව ඔහු සඳහන් කළේය. කොළඹ පැවැති උත්සවයකට එක් වෙමින් ධම්ම දිසානායක මහතා මෙම අදහස් පළ කළේය. කිසිදු අපේක්ෂකයෙකු 50%ක ඡන්ද ප්‍රතිශතයක් ලබා නොගන්නා වාතාවරණයක් තුළ පළමු ගණන් කිරීමේදී දෙවන ස්ථානයට පත්වූ අපේක්ෂකයෙක් මනාප ගණන් කිරීමේන් පසු පළමු ස්ථානයට පත්වුවහොත් ඇති වන වාතාවරණය පිළිබඳ ධම්ම දිසානායක මහතා එහිදී විමසා සිටියේය. ඊට මැතිවරණ කොමසාරිස් ජනරාල් සමන් ශ්‍රී රත්නායක මහතා මෙසෙල ප්‍රතිචාර දැක්වීය.", "url": "https://sinhala.adaderana.lk/news/200161"},
{"title": "නීතිවිරෝධි ගිනිඅවි ගැන තොරුතුරු වෙනුවෙන් ගෙවනු ලබන දීමනා වැඩි කරයි", "body": "නීති විරෝධී ගිනිඅවි හා අත් බෝම්බ සම්බන්ධව නිවැරදි තොරතුරු ලබා දෙන්නන් හට ගෙවනු ලබන පොලිස් ත්‍යාග අරමුදල වැඩි කිරීමට පොලීසිය තීරණය කර තිබේ. මෑත කාලීනව වාර්තා වූ අපරාධ සම්බන්ධව සළකා බැලීමේදි දිවයින තුළ නීති විරෝධී ගිනි අවි සහ අත්බෝම්බ තව දුරටත් සංසරණය වන බව නිරීක්ෂණය වී තිබේ. ඒ අනුය සියලු පොලිස් නිලධාරීන් හා පුද්ගලික ඔත්තුකරුවන් දිරි ගැන්වීමෙහ් අරමුණින් මෙම පොලිස් ත්‍යාග අරමුදල වැඩි කිරීමට පොලීසිය පියවර ගෙන ඇත.  by   on Scribd", "url": "https://sinhala.adaderana.lk/news/207421"},
{"title": "ක්ලීන් ශ්‍රී ලංකා කාර්යසාධක බළකාය ජනපති හමුවෙයි", "body": "ජනාධිපති අනුර කුමාර දිසානායක මහතා සහ “ක්ලීන් ශ්‍රී ලංකා” කාර්යසාධක බලකායේ සාමාජිකයන් අතර හමුවක් අද (07) ජනාධිපති කාර්යාලයේදී පැවැත්විණි.  “ක්ලීන් ශ්‍රී ලංකා ” වැඩසටහනේ වත්මන් ප්‍රගතිය සහ ඉදිරි සැලසුම් පිළිබඳ මෙහිදී දීර්ඝ ලෙස සාකච්ඡා කෙරිණි. සමාජීය, පාරිසරික හා ආචාර ධාර්මික පිබිදීමක් මගින් සමාජය වඩා දියුණු මට්ටමකට ඔසවා තැබීමේ අරමුණ ඉටු කර ගැනීම සඳහා ක්ලීන් ශ්‍රි ලංකා වැඩසටහන සැලසුම් කිරීම, මෙහෙයවීම සහ ක්‍රියාත්මක කිරීම ක්ලීන් ශ්‍රී ලංකා කාර්ය සාධක බලකාය වෙත පවරා තිබේ. ක්ලීන් ශ්‍රී ලංකා කාර්ය සාධක බලකායේ සභාපති සහ ජනාධිපති ලේකම් ආචාර්ය නන්දික සනත් කුමානායක, ලේකම් සහ කැඳවුම්කරු ජනාධිපති ජ්‍යෙෂ්ඨ අතිරේක ලේකම් ජී.එම්.ආර්.ඩී. අපොන්සු, යුද හමුදාපති මේජර් ජෙනරාල් ලසන්ත රොද්‍රිගෝ,  නාවික හමුදාපති රියර් අද්මිරාල් කාංචන බානගොඩ, ගුවන් හමුදාපති එයාර් මාර්ෂල් වාසු බන්දු එදිරිසිංහ, වැඩබලන පොලිස්පති  ජ්‍යෙෂ්ඨ නියෝජ්‍ය පොලිස්පති ප්‍රියන්ත වීරසූරිය යන මහත්වරු ඇතුළු “ක්ලීන් ශ්‍රී ලංකා” කාර්යසාධක බලකායේ සාමාජිකයෝද, ජනාධිපති ජ්‍යෙෂ්ඨ අතිරේක ලේකම්වරුන් වන කපිල ජනක බණ්ඩාර,  රෝෂන් ගමගේ යන මහත්වරුද, “ක්ලීන් ශ්‍රී ලංකා ” වැඩසටහනේ නිලධාරීන් පිරිසක්ද  මෙම සාකච්ඡාවට එක්ව සිටියහ.", "url": "https://sinhala.adaderana.lk/news/207433/%E0%B6%9A%E0%B7%8A%E0%B6%BD%E0%B7%93%E0%B6%B1%E0%B7%8A-%E0%B7%81%E0%B7%8A%E2%80%8D%E0%B6%BB%E0%B7%93-%E0%B6%BD%E0%B6%82%E0%B6%9A%E0%B7%8F-%E0%B6%9A%E0%B7%8F%E0%B6%BB%E0%B7%8A%E0%B6%BA%E0%B7%83%E0%B7%8F%E0%B6%B0%E0%B6%9A-%E0%B6%B6%E0%B7%85%E0%B6%9A%E0%B7%8F%E0%B6%BA-%E0%B6%A2%E0%B6%B1%E0%B6%B4%E0%B6%AD%E0%B7%92-%E0%B7%84%E0%B6%B8%E0%B7%94%E0%B7%80%E0%B7%99%E0%B6%BA%E0%B7%92"},
{"title": "අතුරුදන්වී සිටි 19 හැවිරිදි තරුණියකගේ සිරුර හමුවෙයි", "body": "අතුරුදන්වී සිටි 19 හැවිරිදි තරුණියකගේ මළසිරුරක් කළු ගඟේ ඉලුක්මණ්ඩිය ඉවුරේ පාවෙමින් තිබියදී සොයාගෙන තිබේ. පසුගිය 2 වනදා සිට මෙම තරුණිය අතුරුදන්වී සිටි බවට ඇයගේ සහෝදරයා විසින් ඉංගිරිය පොලීසියට පැමිණිලි කර තිබුණි. මෙසේ අබිරහස් ලෙස මියගොස් ඇත්තේ ඉංගිරිය රයිගම්වත්ත ප්‍රදේශයේ පදිංචි 19 හැවිරිදි කාව්‍යා සුභාෂිණි නමැති තරුණියකි.  පසුගිය 02 වනදා ඇය සේවය කළ ඉංගිරිය සුපිරි වෙළෙඳසැලෙන් සේවය නිමකර පස්වරු 5:30 ට පිටවී ගොස් ඇති අතර ඉන් පසු ඇය  අතුරුදන්වී තිබුණි. ඇයගේ අතුරුදන්වීම සම්බන්ධයෙන් ඇය සම්බන්ධතා පැවැත්වූ  හල්වතුර ප්‍රදේශයේ විදුහලක 30 හැවිරිදි ගුරුවරයකුගෙන් ද පොලීසිය ප්‍රශ්න කර තිබුණි. එහිදී ගුරුවරයා විසින් පවසා ඇත්තේ මියගිය තරුණිය 2 වනදා අවස්ථා 2කදී තමන්ට කතා කළ බවත් ඉන්පසු කිසිදු තොරතුරක් නොලැබුණු බවත් ය. අතුරුදන්වූ තරුණියගේ සිරුර හමුවීමත් සමග සැකකාර ගුරුවරයා ද එදිනම හල්වතුර ප්‍රදේශයේ නිවසක ගෙල වැලලාගෙන මියගොස් සිටියදී සොයාගෙන ඇත. සිද්ධිය සම්බන්ධයෙන් බුලත්සිංහල පොලීසිය සහ ඉංගිරිය පොලීසිය වැඩිදුර විමර්ශන සිදුකරයි.", "url": "https://sinhala.adaderana.lk/news/207434/%E0%B6%85%E0%B6%AD%E0%B7%94%E0%B6%BB%E0%B7%94%E0%B6%AF%E0%B6%B1%E0%B7%8A%E0%B7%80%E0%B7%93-%E0%B7%83%E0%B7%92%E0%B6%A7%E0%B7%92-19-%E0%B7%84%E0%B7%90%E0%B7%80%E0%B7%92%E0%B6%BB%E0%B7%92%E0%B6%AF%E0%B7%92-%E0%B6%AD%E0%B6%BB%E0%B7%94%E0%B6%AB%E0%B7%92%E0%B6%BA%E0%B6%9A%E0%B6%9C%E0%B7%9A-%E0%B7%83%E0%B7%92%E0%B6%BB%E0%B7%94%E0%B6%BB-%E0%B7%84%E0%B6%B8%E0%B7%94%E0%B7%80%E0%B7%99%E0%B6%BA%E0%B7%92"},
{"title": "මෝටර් රථයක් දුම්රියක ගැටෙයි", "body": "දුම්රියක මෝටර් රථයක් ගැටීමෙන් මව සහ සිය දියණිය තුවාල ලබා ඇතැයි වැලිගම පොලීසිය පවසයි  අද (01) පස්වරුවේ එම අනතුර සිදුව තිබුණේ, වැලිගම හෙට්ටිවීදිය දෙවන පටුමඟ දුම්රිය හරස් මාර්ගයේදීය. වැලිගම හෙට්ටිවීදිය දෙවන පටුමගේ පදිංචි කාන්තාවක් විසින් සිය දියණිය උපකාරක පන්තියට රැගෙන යාම සඳහා යමින් සිටියදී වව්නියාවේ සිට බෙලිඅත්ත දක්වා ධාවනය වූ දුම්රියේ ගැටීමෙන් එම අනතුර සිදුව ඇත. අනතුරින් තුවාල ලැබූ මව සහ දියණිය මාතර මහ රෝලට ඇතුළත් කර තිබේ. සිද්ධිය සම්බන්ධයෙන් වැලිගම පොලීසිය පරීක්ෂණ මෙහෙයවයි.", "url": "https://sinhala.adaderana.lk/news.php?nid=207192"},
{"title": "ලෝක වනජීවී දිනය අදයි", "body": "ලෝක වනජීවී දිනය අදට (03) යෙදී තිබේ. එක්සත් ජාතීන්ගේ 68 වන මහා සමුළුවේදී මාර්තු 03 වනදා ලෝක වනජීවි දිනය ලෙස ප‍්‍රකාශයට පත් කළේය. මිනිසාගේ පැවැත්ම උදෙසා වනජීවීන්ගෙන් සිදුවන පාරිසරිකමය, ජානමය, සමාජීයමය, අධ්‍යාපනිකම වටිනාකම් අගැයීමට ලක් කරමින් මෙම දිනය ප්‍රකාශයට පත් කර ඇති බව සඳහන් වේ. ලෝකයේ වඳවීමේ තර්ජනයට මුහුණ පා සිටින වනජීවි ප‍්‍රජාවගේ වාසස්ථාන සංරක්ෂණය කර ඔවුන්ගේ පැවැත්ම තහවුරු කිරීමත්, වනජීවී සම්පත මිනිසාගේ පැවැත්ම උදෙසා ලබා දෙන්නා වූ දායකත්වය පිළිබඳවත් ලෝක ජනතාව දැනුවත් කිරීම මෙම දිනයෙන් බලාපොරොත්තු වේ. මිනිසා වනජීවී සංරක්ෂණය කෙරෙහි නැඹුරු කරවීම ද එක්සත් ජාතීන්ගේ සංවිධානය විසින් ලෝක වනජීවි දිනය ප‍්‍රකාශයට පත් කිරීමේ මුඛ්‍ය පරමාර්ථය වී ඇත.", "url": "https://sinhala.adaderana.lk/news.php?nid=207244"},
{"title": "අග්නිදිග ආසියාවේ ප්‍රධාන සංඝනායකගෙන් ජනපති අනුරට තුති", "body": "ජනාධිපතිවරයාගේ වැඩපිළිවෙළ සම්බන්ධව තමන් ප්‍රශංසා කරන බව අග්නිදිග ආසියාවේ ප්‍රධාන සංඝනායක ශාස්ත්‍රපති රාජකීය පණ්ඩිත අති පූජ්‍ය පැල්පොල විපස්සි හිමියන් පවසයි. ජපානයේදී පැවැති හමුවකදි අදහස් දක්වමින් උන්වහන්සේ පැවසුවේ ශ්‍රී ලංකාවේ පොලීසියට අභිනවයෙන් පත්වී ඇති වැඩබලන පොලිස්පති ප්‍රියන්ත වීරසූරිය මහතා සහ නියෝජ්‍ය පොලිස්පති රන්මල් කොඩිතුවක්කු මහතා ඉතා පිරිසිදු නීතිගරුක එඩිතර පුද්ගලයින් වන බවය. මේ හේතුවෙන් රටේ සියලු පුරවැසියන්ට යහපත් නීතියක් ගෙන ඒමට හැකියාව ඇති බවත් උන්වහන්සේ වැඩිදුරටත් අදහස් දක්වමින් පැවසීය.", "url": "https://sinhala.adaderana.lk/news.php?nid=207184"},
{"title": "පියා පැදවූ ට්‍රැක්ටරයට යටවී පුංචි පුතු මරුට", "body": "පියා විසින් පදවන ලද ට්‍රැක්ටර් රථයට යටවී 11 හැවිරිදි දරුවෙක් ජීවිතක්ෂයට පත්ව තිබේ. ඊයේ (03) දහවල් කාලයේදී එම අනතුර සිදුව තිබුණේ චුන්නාකම් පොලිස් වසමේ උඩුවිල් ප්‍රදේශයේදීය. මියගිය දරුවා ඔහුගේ පියා විසින් පදවන ලද ට්‍රැක්ටර් රථයේ පටවා තිබූ ගොයම් කපන මැෂිමට නැඟීමට උත්සහා කිරීමේදී බිමට ඇද වැටී ඇත. එහිදී එම ට්‍රැක්ටර් රථයේ පිටුපස රෝදයට යට වීමෙන් එම අනතුර සිදුව ඇති බවට සිදු කරන ලද විමර්ශනයේදී අනාවරණය වී ඇති බව පොලීසිය පවසයි.  මෘත ශරීරය යාපනය රෝහලේ මෘත ශරීරාගාරයේ තැන්පත් කර ඇති අතර චුන්නාකම් පොලීසිය වැඩිදුර විමර්ශන සිදු කරනු ලබයි. මේ අතර මාරවිල පොලිස් වසමේ පෑලියගොඩ පුත්තලම මාර්ගයේ බෑංකඩ හන්දිය අසලදී පුද්ගලික බස් රථයක පදික මාරුව හරහා ගමන් කළ පදික කාන්තාවක් ගැටී අනතුරක් සිදුව ඇත. අනතුරින් බරපතළ තුවාල ලැබූ පදික කාන්තාව මාරවිල රෝහලට ඇතුළත් කිරීමේදී මියගොස් තිබේ. එලෙස මියගොස් සිරිමැදුර පාර, කටුනේරිය ප්‍රදේශයේ පදිංචිව සිටි ඇත්තේ, 46 හැවිරිදි කාන්තාවකි.", "url": "https://sinhala.adaderana.lk/news.php?nid=207274"},
{"title": "ඔස්කාර් සම්මාන බෙදී ගිය හැටි", "body": "2025 ඔස්කාර් සම්මාන උළෙලේ හොඳම සහාය නළුවාට හිමි ඔස්කාර් සම්මානය කීරාන් කල්කින් දිනා ගෙන තිබේ. ඒ ඔහු රංගනයෙන් දැයක වූ \"A Real Pain\" චිත්‍ර පටය සඳහායි. මෙය ඔහුගේ ඔස්කාර් සම්මානයක් හිමි වූ පළමු අවස්ථාව වන අතර ඔස්කාර් සම්මාන සඳහා නිර්දේශ වූ පළමු අවස්ථාව බවද සඳහන් වේ. 97 වන වරටත් පැවැත්වූ ඔස්කාර් සම්මාන උළෙල ඊයේ (02) අමෙරිකාවේ ලොස් ඇන්ජලීස් නුවර පැවැත් විය. කීරාන් කල්කින් පළමු වරට වයස අවුරුදු 7 දී “Home Alone” චිත්‍රපටයේ ළමා චරිතයක්  සඳහා රංගනයෙන් දායක වී තිබේ. මේ අතර හොඳම සහාය නිලය සඳහා හිමි සම්මානය හිමි වුයේ 'Emilia Perez'චිත්‍ර පටයේ රංගනයෙන් දායක වූ සෝයි සල්ඩානාටය. හොඳම නළුවා ලෙස සම්මාන දිනාගත්තේ 'The Brutalist'චිත්‍රපටයේ රංගනය වෙනුවෙන් ඇඩ්‍රියන් බ්‍රෝඩි ය.  එමෙන්ම \"Anora\" චිත්‍රපටය වෙනුවෙන් මිකී මැඩිසන් හොඳම නිළියට හිමි ඔස්කාර් සම්මානය දිනා ගත්තාය. හොඳම චිත්‍රපටයට හිමි සම්මානය හිමි වුයේ  \"Anora\" චිත්‍රපටයටයි. හොඳම අධ්‍යක්ෂණය සඳහා හිමි සම්මානය ද හිමිකර ගත්තේ \"Anora\" චිත්‍රපටයේ  අධ්‍යක්ෂක ෂෝන් බේකර් විසිනි.", "url": "https://sinhala.adaderana.lk/sports/207241/97-%E0%B7%80%E0%B6%B1-%E0%B6%94%E0%B7%83%E0%B7%8A%E0%B6%9A%E0%B7%8F%E0%B6%BB%E0%B7%8A-%E0%B7%83%E0%B6%B8%E0%B7%8A%E0%B6%B8%E0%B7%8F%E0%B6%B1-%E0%B6%8B%E0%B7%85%E0%B7%99%E0%B6%BD-%E0%B6%BD%E0%B7%9C%E0%B7%83%E0%B7%8A-%E0%B6%87%E0%B6%B1%E0%B7%8A%E0%B6%A2%E0%B6%BD%E0%B7%93%E0%B7%83%E0%B7%8A-%E0%B6%B1%E0%B7%94%E0%B7%80%E0%B6%BB-%E0%B6%AF%E0%B7%93"},
{"title": "චීනය ගෝලීය ක්වොන්ටම් පරිගණක ක්ෂේත්‍රයේ නව සන්ධිස්ථානයකට", "body": "Zuchongzhi 3.0 නම් සුපිරි සන්නායක ක්වොන්ටම් පරිගණක මූලාකෘතියක් එළි දැක්වීමට චීන විද්‍යාඥයින් පිරිසක් සමත්ව තිබේ. ඒ සමගින් ක්වොන්ටම් පරිගණක ක්ෂේත්‍රයේ නව ආරම්භයක් සනිටුහන්ව ඇති අතර, මෙම ජයග්‍රහණය සුපිරි සන්නායක පද්ධති තුළ ක්වොන්ටම් පරිගණක භාවිතයේ නව වාර්තාවක් ද බව වාර්තා වේ. චීන ක්වොන්ටම් භෞතික විද්‍යාඥයින් වන Pan Jianwei, Zhu Xiaobo සහ Peng Chengzhi විසින් සංවර්ධනය කරන ලද මෙම Zuchongzhi 3.0 පද්ධතිය, ලොව බලවත්ම සුපිරි පරිගණකයට ද වඩා ට්‍රිලියන දහසක (quadrillion) ගුණයකින් වේගවත් ය.  එමෙන්ම 2024 වසරේ ඔක්තෝබර් මාසයේ දී ප්‍රකාශයට පත් කරන ලද ලොව ප්‍රකට Nature සඟරාවේ Google හි නවතම ප්‍රතිඵලවලට ද වඩා මිලියනයක ගුණයක වේගයකින් ක්වොන්ටම් අහඹු පරිපථ සාම්පල සැකසීමේ කාර්යය ද මෙම නව පද්ධතිය හරහා සිදු කිරීමේ හැකියාව තිබේ.  අති නවීන කාර්යසාධනයක් පෙන්නුම් කරනු ලබන නව සුපිරි සන්නායක ක්වොන්ටම් පරිගණකයක මිණුම් ලකුණක් ලෙස මෙය හැඳින්විය හැකි බව ද වාර්තා වේ.", "url": "https://sinhala.adaderana.lk/news.php?nid=207285"},
{"title": "English අමෙරිකාවේ නිල භාෂාව වෙයි", "body": "ජනාධිපති ඩොනල්ඩ් ට්‍රම්ප් විධායක නියෝගයක් අත්සන් තබමින් ඉංග්‍රීසි භාෂාව අමෙරිකාවේ නිල භාෂාව ලෙස නම් කර තිබේ. ඊට අනුව වෙනත් භාෂාවල ලේඛන සහ සේවා සපයනවා ද නැද්ද යන්න තෝරාගැනීමේ අවස්ථාව රජයේ ආයතනවලට හිමි වේ. නව නීතිය මගින් අහෝසි කෙරුණේ 2000 දී හිටපු ජනාධිපති බිල් ක්ලින්ටන් අත්සන් කළ ඉංග්‍රීසි නොවන පිරිසට භාෂා ආධාර සැපයිය යුතු බවට පනවා තිබූ නියෝගයකි.", "url": "https://sinhala.adaderana.lk/sports/207251/English-%E0%B6%85%E0%B6%B8%E0%B7%99%E0%B6%BB%E0%B7%92%E0%B6%9A%E0%B7%8F%E0%B7%80%E0%B7%9A-%E0%B6%B1%E0%B7%92%E0%B6%BD-%E0%B6%B7%E0%B7%8F%E0%B7%82%E0%B7%8F%E0%B7%80-%E0%B7%80%E0%B7%99%E0%B6%BA%E0%B7%92"},
{"title": "යුක්‍රේනයට එරෙහිව අමෙරිකාවෙන් දැඩි තීරණයක්", "body": "යුක්‍රේනයට ලබාදෙන සියලුම හමුදා ආධාර අත්හිටුවීමට අමෙරිකාව පියවර ගෙන තිබේ. පසුගිය සතියේ යුක්‍රේන ජනාධිපති ව්ලොදිමීර් සෙලෙන්ස්කි සහ අමෙරිකානු ජනාධිපති ඩොනල්ඩ් ට්‍රම්ප් අතර ඇතිවූ වචන හුවමාරුවෙන් අනතුරුව මෙම තීරණය ගෙන ඇති බව විදෙස් මාධ්‍ය වාර්තා කළේය. යුක්‍රේනය සහ රුසියාව අතර පවතින ගැටුම් නතර කර සාමය ස්ථාපිත කිරීමට කටයුතු කළ යුතු බවට අමෙරිකානු ජනාධිපතිවරයා යුක්‍රේන ජනාධිපතිවරයාට දැනුම් දෙනු ලැබීය. ඒ අනුව අදාළ අරමුණ කරා ගමන් කිරීමට බලකිරීමක් වශයෙන් අමෙරිකාව විසින් යුක්‍රේනයට ලබාදෙන හමුදා ආධාර සියල්ල අත්හිටුවීමට තීරණය කර ඇති බව ධවල මන්දිරය සඳහන් කර ඇත.", "url": "https://sinhala.adaderana.lk/sports/207277/%E0%B6%BA%E0%B7%94%E0%B6%9A%E0%B7%8A%E2%80%8D%E0%B6%BB%E0%B7%9A%E0%B6%B1%E0%B6%BA%E0%B6%A7-%E0%B6%91%E0%B6%BB%E0%B7%99%E0%B7%84%E0%B7%92%E0%B7%80-%E0%B6%85%E0%B6%B8%E0%B7%99%E0%B6%BB%E0%B7%92%E0%B6%9A%E0%B7%8F%E0%B7%80%E0%B7%99%E0%B6%B1%E0%B7%8A-%E0%B6%AF%E0%B7%90%E0%B6%A9%E0%B7%92-%E0%B6%AD%E0%B7%93%E0%B6%BB%E0%B6%AB%E0%B6%BA%E0%B6%9A%E0%B7%8A"},
{"title": "ඉන්දීය විදේශ ඇමති බ්‍රිතාන්‍යයට", "body": "ඉන්දීය විදේශ අමාත්‍ය එස් ජයශංකර් බ්‍රිතාන්‍යයේ නිල සංචාරයක් සිදුකරන බව ඉන්දීය මාධ්‍ය පවසයි. එම සංචාරයෙන් අනතුරුව ඔහු අයර්ලන්තයට පැමිණීමට නියමිතය. සහයෝගීතාව තවදුරටත් ඉහළ නැංවීම සඳහා මාර්ග ගවේෂණය කිරීම අරමුණු කර ගනිමින් මෙම සංචාරය සිදු කෙරෙන බව ඉන්දීය විදේශ කටයුතු අමාත්‍යංශය පවසා තිබේ. එස්. ජයශංකර් ප්‍රථමයෙන් ලන්ඩනයට පැමිණ බ්‍රිතාන්‍ය විදේශ ලේකම් සමඟ ද්විපාර්ශ්වික, කලාපීය සහ ගෝලීය ගැටලු පිළිබඳව සාකච්ඡා පවත්වනු ඇති. එහිදී ඔවුන් යුක්‍රේන අර්බුදය සම්බන්ධයෙන් ද සාකච්ඡා කරනු ඇතැයි අපේක්ෂිතය. එමෙන්ම ඉන්දියාව සහ එක්සත් රාජධානිය අතර යෝජිත නිදහස් වෙළෙඳ ගිවිසුම සම්බන්ධයෙන් ද මෙහිදී ඉහළ පෙළේ සාකච්ඡාවක් පවත්වනු ඇතැයි වාර්තා වෙයි.", "url": "https://sinhala.adaderana.lk/sports/207305/%E0%B6%89%E0%B6%B1%E0%B7%8A%E0%B6%AF%E0%B7%93%E0%B6%BA-%E0%B7%80%E0%B7%92%E0%B6%AF%E0%B7%9A%E0%B7%81-%E0%B6%87%E0%B6%B8%E0%B6%AD%E0%B7%92-%E0%B6%B6%E0%B7%8A%E2%80%8D%E0%B6%BB%E0%B7%92%E0%B6%AD%E0%B7%8F%E0%B6%B1%E0%B7%8A%E2%80%8D%E0%B6%BA%E0%B6%BA%E0%B6%A7"},
{"title": "පාප්වහන්සේගේ සෞඛ්‍ය තත්ත්වය ස්ථාවරයි", "body": "ශ්වසන අපහසුතා අවස්ථා දෙකකට මුහුණ දීමෙන් පසු ෆ්‍රැන්සිස් පාප් වහන්සේගේ රෝගී තත්ත්වය ස්ථාවර වෙමින් ඇති බව වතිකානුව පවසයි. 88 හැවිරිදි පාප් වහන්සේ පෙබරවාරි මැද භාගයේ සිට නියුමෝනියාව සඳහා ප්‍රතිකාර ලබමින් රෝහල් ගතව පසුවෙයි. කෙසේවෙතත් උන්වහන්සේ කෘත්‍රීම ස්වසන ආධාරයක් ඔක්සිජන් ලබා ගනිමින් පසුවන බව සඳහන්ය. දින කිහිපයක් හුස්ම ගැනීමේ අපහසුතා අත්විඳීමෙන් පසු පෙබරවාරි මස 14 වන දින පාප් වහන්සේ රෝහල් ගත කරීමට පියවර ගෙන තිබුණි. වතිකානුව පවසන්නේ පාප් වහන්සේගේ සෞඛ්‍ය තත්ත්වය පිළිබඳව නිරන්තර අවධානයෙන් පසුවන අතර උන්වහන්සේ සම්පූර්ණයෙන්ම අසාධ්‍ය තත්ත්වයෙන් මිදී නොමැති බවය.", "url": "https://sinhala.adaderana.lk/sports/207323/%E0%B6%B4%E0%B7%8F%E0%B6%B4%E0%B7%8A%E0%B7%80%E0%B7%84%E0%B6%B1%E0%B7%8A%E0%B7%83%E0%B7%9A%E0%B6%9C%E0%B7%9A-%E0%B7%83%E0%B7%9E%E0%B6%9B%E0%B7%8A%E2%80%8D%E0%B6%BA-%E0%B6%AD%E0%B6%AD%E0%B7%8A%E0%B6%AD%E0%B7%8A%E0%B7%80%E0%B6%BA-%E0%B7%83%E0%B7%8A%E0%B6%AE%E0%B7%8F%E0%B7%80%E0%B6%BB%E0%B6%BA%E0%B7%92"},
{"title": "කැනඩාව - මෙක්සිකෝව සහ චීනයට කුමක් වෙයි ද ?", "body": "අමෙරිකාවේ ට්‍රම්ප් පරිපාලනය කැනඩාව සහ මෙක්සිකෝව මත ඉහළ නැංවූ සියයට 25ක තීරුබදු අද (04) සිට ක්‍රියාත්මක වෙයි. එමෙන්ම චීන ආනයන මත ඉහළ නැංවූ තීරුබදු ක්‍රමය ද අද සිට ක්‍රියාත්මකය. අමෙරිකාව මෙම තීරණය ගත්තේ අදාළ රටවල සිට එරටට නීතිවිරෝධීව මත්ද්‍රව්‍ය ගලාඒම වැළැක්වීමේ අරමුණින් ය. මෙම තීන්දුවත් සමඟ කොටස් වෙළෙඳපොළ මිල පහත වැටී ඇති අතර, අමෙරිකානු ආනයන මත ද එවැනිම බදු පනවන බවට අදාළ රටවල් තුනම අවධාරණය කර තිබුණි. ඩොනල්ඩ් ට්‍රම්ප් ඉකුත් සතියේදී ද චීනයට සියයට 10 ක නව තීරුබදු පැනවීමක් සිදුකරන බව නිවේදනය කර තිබුණි. ඉකුත් සඳුදා අත්සන් කළ නව විධායක නියෝගය අනුව එම ප්‍රතිශතය සියයට 20ක් දක්වා ඉහළ යනු ඇති බව විදෙස් මාධ්‍ය පවසයි.", "url": "https://sinhala.adaderana.lk/sports/207306/%E0%B6%9A%E0%B7%90%E0%B6%B1%E0%B6%A9%E0%B7%8F%E0%B7%80---%E0%B6%B8%E0%B7%99%E0%B6%9A%E0%B7%8A%E0%B7%83%E0%B7%92%E0%B6%9A%E0%B7%9D%E0%B7%80-%E0%B7%83%E0%B7%84-%E0%B6%A0%E0%B7%93%E0%B6%B1%E0%B6%BA%E0%B6%A7-%E0%B6%9A%E0%B7%94%E0%B6%B8%E0%B6%9A%E0%B7%8A-%E0%B7%80%E0%B7%99%E0%B6%BA%E0%B7%92-%E0%B6%AF-"},
{"title": "ඉන්දීය විදේශ ඇමති බ්‍රිතාන්‍ය අගමැති හමුවෙයි", "body": "ඉන්දීය විදේශ ඇමති එස්. ජයශංකර් සහ බ්‍රිතාන්‍ය අග්‍රාමාත්‍යවරයා අතර හමුවක් සිදුවී තිබේ. ඒ ජයශංකර්ගේ බ්‍රිතාන්‍ය සංචාරය අතරතුරදීය. මෙම හමුවේදී ද්විපාර්ශ්වික සහයෝගීතාවය සහ රුසියානු-යුක්‍රේන ගැටුම පිළිබඳ එක්සත් රාජධානියේ ඉදිරි දර්ශනය සම්බන්ධයෙන් ද සාකච්ඡා කර තිබේ.", "url": "https://sinhala.adaderana.lk/sports/207328/%E0%B6%89%E0%B6%B1%E0%B7%8A%E0%B6%AF%E0%B7%93%E0%B6%BA-%E0%B7%80%E0%B7%92%E0%B6%AF%E0%B7%9A%E0%B7%81-%E0%B6%87%E0%B6%B8%E0%B6%AD%E0%B7%92-%E0%B6%B6%E0%B7%8A%E2%80%8D%E0%B6%BB%E0%B7%92%E0%B6%AD%E0%B7%8F%E0%B6%B1%E0%B7%8A%E2%80%8D%E0%B6%BA-%E0%B6%85%E0%B6%9C%E0%B6%B8%E0%B7%90%E0%B6%AD%E0%B7%92-%E0%B7%84%E0%B6%B8%E0%B7%94%E0%B7%80%E0%B7%99%E0%B6%BA%E0%B7%92"},
{"title": "අමෙරිකාවේ රහස් සේවයට ගිය පුංචි DJ", "body": "අමෙරිකානු ජනාධිපති ඩොනල්ඩ් ට්‍රම්ප්ගේ නියමයෙන් 13 හැවිරිදි පිරිමි ළමයෙකු අමෙරිකාවේ එක්සත් ජනපද රහස් සේවයේ නියෝජිතයෙකු ලෙස බඳවා ගෙන තිබේ. ඔහු නමින් DJ ය. මීට වසර 06කට පෙර පුංචි DJට මොළය ආශ්‍රිත පිළිකා රෝගී තත්ත්වයක් වැලඳී තිබුණි. කෙසේ වෙතත් එම රෝග තත්ත්වය මේවන විට සුව වී ඇතැයි විදෙස් මාධ්‍ය වාර්තා කර තිබුණි. පුංචි DJ අමෙරිකානු ආරක්ෂක සේවයට බැඳීමට දැඩි ආශාවකින් සිට තිබුණි. එය අගයකිරීමක් ලෙස ජනාධිපති ඩොනල්ඩ් ට්‍රම්ප් විසින් එක්සත් ජනපද රහස් සේවයේ නියෝජිතයෙකු ලෙස DJ ව බඳවා ගෙන තිබේ.", "url": "https://sinhala.adaderana.lk/sports/207332/%E0%B6%85%E0%B6%B8%E0%B7%99%E0%B6%BB%E0%B7%92%E0%B6%9A%E0%B7%8F%E0%B7%80%E0%B7%9A-%E0%B6%BB%E0%B7%84%E0%B7%83%E0%B7%8A-%E0%B7%83%E0%B7%9A%E0%B7%80%E0%B6%BA%E0%B6%A7-%E0%B6%9C%E0%B7%92%E0%B6%BA-%E0%B6%B4%E0%B7%94%E0%B6%82%E0%B6%A0%E0%B7%92-DJ"},
{"title": "පාකිස්තානයේ හමුදා පරිශ්‍රයකට ත්‍රස්ත ප්‍රහාරයක්", "body": "සටන්කාමී කණ්ඩායමකට අයත් මරාගෙන මැරෙන බෝම්බකරුවන් පිරිසක් වයඹදිග පාකිස්තානයේ හමුදා පරිශ්‍රයකට පුපුරණ ද්‍රව්‍ය පිරවූ මෝටර් රථ දෙකක් ‍රැගෙනවිත් පුපුරවා හැර ඇති බව විදෙස් මාධ්‍ය වාර්තා කරයි. එහිදී සිදුවූ දැවැන්ත පිපිරීම් හමුවේ සිවිල් වැසියන් 9 දෙනෙකු මියගොස් ඇත. සිද්ධියෙන් අවම වශයෙන් තවත් 20 දෙනෙකු තුවාල ලබා ඇති බවත් විදෙස් මාධ්‍ය පවසයි. එරට වාර්තා පෙන්වා දෙන්නේ මරාගෙන මැරෙන බෝම්බකරුවන්ගෙන් පසුව සටන්කාමීන් 12 දෙනෙකු පරිශ්‍රයට කඩාවැදීමට උත්සාහ කර ඇති බවය.", "url": "https://sinhala.adaderana.lk/sports/207330/%E0%B6%B4%E0%B7%8F%E0%B6%9A%E0%B7%92%E0%B7%83%E0%B7%8A%E0%B6%AD%E0%B7%8F%E0%B6%B1%E0%B6%BA%E0%B7%9A-%E0%B7%84%E0%B6%B8%E0%B7%94%E0%B6%AF%E0%B7%8F-%E0%B6%B4%E0%B6%BB%E0%B7%92%E0%B7%81%E0%B7%8A%E2%80%8D%E0%B6%BB%E0%B6%BA%E0%B6%9A%E0%B6%A7-%E0%B6%AD%E0%B7%8A%E2%80%8D%E0%B6%BB%E0%B7%83%E0%B7%8A%E0%B6%AD-%E0%B6%B4%E0%B7%8A%E2%80%8D%E0%B6%BB%E0%B7%84%E0%B7%8F%E0%B6%BB%E0%B6%BA%E0%B6%9A%E0%B7%8A"},
{"title": "චීනය අමෙරිකාවට අභියෝග කරයි", "body": "අමෙරිකාව සමග ඕනෑම ආකාරයේ යුද්ධයකට සූදානම් බව චීනය පවසයි. අමෙරිකානු ජනාධිපති ඩොනල්ඩ් ට්‍රම්ප් විසින් චීනය ඉලක්ක කර ගනිමින් වෙළෙඳ භාණ්ඩ සඳහා වන බදු ඉහළ නැංවීම පිළිබඳ අප්‍රසාදය පළ කරමින් වොෂිංටන්හි චීන තනාපති කාර්යාලය මෙම අනතුරු ඇඟවීම සිදුකර ඇති බව විදෙස් මාධ්‍ය සඳහන් කරයි. අමෙරිකාවට අවශ්‍ය වන්නේ යුද්ධයක් නම් එය වෙළෙඳ හෝ වෙනත් කුමන ආකාරයකින් වුවද එහි අවසානය සනිටුහන් කිරීමට චීනය සූදානම් බව චීන තනාපති කාර්යාලය සිය X ගිණුමේ සටහනක් තබමින් ද සඳහන් කර තිබේ. මේ අතර මේ වසරේදී චීන රජයේ ආරක්ෂක වියදම් සියයට 7.2කින් ඉහළ නංවන බවට චීන අග්‍රාමාත්‍ය ලීක් කියෑන්ග් පසුගියදා ප්‍රකාශ කළේය.", "url": "https://sinhala.adaderana.lk/sports/207387/%E0%B6%A0%E0%B7%93%E0%B6%B1%E0%B6%BA-%E0%B6%85%E0%B6%B8%E0%B7%99%E0%B6%BB%E0%B7%92%E0%B6%9A%E0%B7%8F%E0%B7%80%E0%B6%A7-%E0%B6%85%E0%B6%B7%E0%B7%92%E0%B6%BA%E0%B7%9D%E0%B6%9C-%E0%B6%9A%E0%B6%BB%E0%B6%BA%E0%B7%92"},
{"title": "පාකිස්තාන හා ඇෆ්ගනිස්තාන ජනතාවට අමෙරිකාවට ඇතුළුවීම වැළැක්වීමට සැරසෙයි", "body": "පාකිස්තාන හා ඇෆ්ගනිස්තාන ජාතිකයින්ට අමෙරිකාවට ඇතුළුවීමට තහනම් කිරීමට ට්‍රම්ප් පරිපාලනය සැලසුම් කර ඇති බව වාර්තා වෙයි. ආරක්ෂක අවදානම සැලකිල්ලට ගනිමින් අදාළ රටවල් දෙකේ ජනතාව සඳහා මෙලෙස සංචාරක තහනමක් පැනවීමට සැලසුම් කර ඇති බව පැවසෙයි. පාකිස්තානය හා ඇෆ්ගනිස්තානයට අමතරව අමෙරිකාවට ඇතුළුවීමට තහනම් කෙරෙන රටවල් කිහිපයක් ඇතුළත් ලැයිස්තුවක් ට්‍රම්ප් පරිපාලනය විසින් ඉදිරියේදී ප්‍රකාශයට පත්කිරීමට සැලසුම් කර ඇති බවද විදෙස් වාර්තා පෙන්වා දෙයි. ඩොනල්ට් ට්‍රම්ප් සිය පළමු ධුර කාලයේදී ද මෙලෙස රටවල් කිහිපයක් සඳහා තහනමක් පැනවීමට සැලසුම් කර තිබුණි.", "url": "https://sinhala.adaderana.lk/sports/207383/%E0%B6%B4%E0%B7%8F%E0%B6%9A%E0%B7%92%E0%B7%83%E0%B7%8A%E0%B6%AD%E0%B7%8F%E0%B6%B1-%E0%B7%84%E0%B7%8F-%E0%B6%87%E0%B7%86%E0%B7%8A%E0%B6%9C%E0%B6%B1%E0%B7%92%E0%B7%83%E0%B7%8A%E0%B6%AD%E0%B7%8F%E0%B6%B1-%E0%B6%A2%E0%B6%B1%E0%B6%AD%E0%B7%8F%E0%B7%80%E0%B6%A7-%E0%B6%85%E0%B6%B8%E0%B7%99%E0%B6%BB%E0%B7%92%E0%B6%9A%E0%B7%8F%E0%B7%80%E0%B6%A7-%E0%B6%87%E0%B6%AD%E0%B7%94%E0%B7%85%E0%B7%94%E0%B7%80%E0%B7%93%E0%B6%B8-%E0%B7%80%E0%B7%90%E0%B7%85%E0%B7%90%E0%B6%9A%E0%B7%8A%E0%B7%80%E0%B7%93%E0%B6%B8%E0%B6%A7-%E0%B7%83%E0%B7%90%E0%B6%BB%E0%B7%83%E0%B7%99%E0%B6%BA%E0%B7%92%C2%A0"},
{"title": "විදුලි ගාස්තු ඉහළ දැමීමේ අවදානමක්", "body": "පවතින වියළි කාලගුණ තත්ත්වය ඉදිරියටත් පැවතියහොත් විදුලි ගාස්තු ඉහළ දැමීමට සිදුවිය හැකි  බව විදුලිබල හා බලශක්ති අමාත්‍ය ඉංජිනේරු කුමාර ජයකොඩි මහතා පවසයි. ජාතික ජන බලවේගයේ මාතලේ දිස්ත්‍රික් ඉංජිනේරු හමුවට ඊයේ (23) එක්වෙමින් අමාත්‍යවරයා ඒ බව ප්‍රකාශ කළේය.", "url": "https://sinhala.adaderana.lk/news/207000/%E0%B7%80%E0%B7%92%E0%B6%AF%E0%B7%94%E0%B6%BD%E0%B7%92-%E0%B6%9C%E0%B7%8F%E0%B7%83%E0%B7%8A%E0%B6%AD%E0%B7%94-%E0%B6%89%E0%B7%84%E0%B7%85-%E0%B6%AF%E0%B7%90%E0%B6%B8%E0%B7%93%E0%B6%B8%E0%B7%9A-%E0%B6%85%E0%B7%80%E0%B6%B0%E0%B7%8F%E0%B6%B1%E0%B6%B8%E0%B6%9A%E0%B7%8A"},
{"title": "කැස්බෑ බිත්තර විකුණන ජාවාරම්කරුවන් උකුස්සා රටටම හෙළිකරයි", "body": "ලෝකයේ වටිනාම සත්ත්ව කොට්ඨාසයක් ලෙස සැලකෙන, මේ වනවිට වඳවී යාමේ තර්ජනයට පවා ලක්වී සිටින කැස්බෑවුන්ගේ බිත්තර විකීණීමේ ජාවාරමක් සම්බන්ධයෙන් මාතර ප්‍රදේශයෙන් අද දෙරණ උකුස්සාට තොරතුරු වාර්තා වුණි උකුස්සාගේ අද අනාවරණය ඒ පිළිබඳවය. වඳවී යාමේ තර්ජනයකට මුහුණ පා ඇති සත්ත්වයෙක් වීම නිසාම \r\nකැස්බෑවා වනජීවි හා වෘක්ෂලතා ආඥා පනත මගින් නම්කර ඇත්තේ ආරක්ෂිත සත්ත්වයෙක් ලෙසය. එම පනතට අනුව කැස්බෑවන් මැරීම, මැරීම සඳහා ප්‍රවාහනය කිරීම, බිත්තර ඇතුළු කැස්බෑවාගේ ඕනෑම ශරීර කොටසක් විකිණීම හෝ විකිණීමට ළඟ තබාගැනීම නීතිවිරෝධී ක්‍රියාවකි. ලෝකය පුරා සිටින කැස්බෑ විශේෂ 7න් 5ක්ම ශ්‍රී ලංකාවේ දක්නට ලැබුණද, මෙම සත්ත්වයින්ගේ වටිනාකම තුට්ටුවකට හෝ මායිම් නොකර කැස්බෑ බිත්තර විකිණීමේ ජාවාරම් රට තුළ ක්‍රියාත්මකය. එවන් ජාවාරමක් සම්බන්ධයෙන් මිරිස්ස අඩවි වන කාර්යාලයේ නිලධාරින්ට ලද තොරතුරක් මත ඔවුන් මාතර දික්වැල්ල වෙරළ තීරයට ගියේ අද දෙරණ උකුස්සා ද සමගය. කැස්බෑවුන් බිත්තර දැමීම සඳහා පැමිණ තිබූ මාර්ග, පියසටහන් ඔස්සේ නිරීක්ෂණය කිරීමේදී අපට දක්නට ලැබුණේ එම බිත්තර කවරෙකු හෝ විසින් සොරාගෙන ඇති ආකාරයයි. එහිදී සූක්ෂමව ඔවුන් වෙත ළඟාවූ නිලධාරීන්, ඔවුන්ගෙන් බිත්තර සම්බන්ධයෙන් තොරතුරු විමසූවේ සංචාරකයින් ලෙසිනි. තොරතුරු තහවුරු කරගැනීමෙන් පසු සැකකරුවන් අත්අඩංගුවට ගැනීමට විමර්ශන නිලධාරීන් කටයුතු කළේය. අනතුරුව තහවුරු වූයේ මෙම බිත්තර Green turtle \r\nනම් කැස්බෑ විශේෂයට අයත් ඒවා බවය. වැටලීමේදී සොයාගත් කැස්බෑ බිත්තර 200කට ආසන්න ප්‍රමාණයක් සංරක්ෂණ මධ්‍යස්ථානයකට යොමු කිරීමට පියවර ගැනුණි. මිහිමත ජීවත්වීමට අයිතිය ඇත්තේ තමන්ට පමණක් බව සිතමින් ලෝකයටම වටිනා සම්පත් විනාශ කරන මෙවැනි ජාවාරම්කරුවන් නීතියේ රැහැනට හසු කරගැනීමට අද දෙරණ උකුස්සා සීරුවෙනි.", "url": "https://sinhala.adaderana.lk/news.php?nid=207047"},
{"title": "අවුරුද්දක් තුළ බාලවයස්කරුවන් 683ක් ගෘහ සේවයට විදේශගත වෙලා", "body": "මේ පිළිබඳ සාකච්ඡා කෙරුණේ ශ්‍රී ලංකා විදේශ සේවානියුක්ති කාර්යංශයේ 2022 සහ 2023 වර්ෂයන්ට අදාළ විගණකාධිපති වාර්තා සහ වර්තමාන කාර්ය සාධනය පරීක්ෂා කිරීමට පාර්ලිමේන්තුවේ පොදු ව්‍යාපාර පිළිබඳ කාරක සභාව පසුගිය 27 වැනිදා රැස්ව තිබේ.  ඒ එහි සභාපති පාර්ලිමේන්තු මන්ත්‍රී නිශාන්ත සමරවීර මහතාගේ සභාපතිත්වයෙනි.  එහිදී නියාමන කාර්යය වෙනුවෙන් ස්ථාපිත කර ඇති ශ්‍රී ලංකා විදේශ සේවා නියුක්ති කාර්යංශය ව්‍යාපාරයක් ස්වරූපයෙන් කටයුතු කොට ඇති බව පැහැදිලි වන බව කෝප් කමිටුව පෙන්වා දුන්නේය.  මෙහිදී නේවාසික පුහුණුවක් ලබා නොදී ගෘහ සේවිකාවන් 28,165 ක් පළමුවරට විදේශගත කිරීම හේතුවෙන් රු. 631,177,650 ක පුහුණු ආදායමක් කාර්යංශයට අහිමි වී ඇති බව අනාවරණය විය.  රුපියල් 22,410 ක ගාස්තුවක් අයකර දින 28 නේවාසික පුහුණුවක් පැවැත්විය යුතුව තිබුණද මෙම පුහුණුව ලබාදීම සිදු කොට නැති බව මෙහිදී අනාවරණය වූ අතර එම පුහුණුව වෙනුවට භාෂා පරිවර්තකයින් තිදෙනෙක් යොදාගනිමින් දිනකට 390 දෙනෙකු පමණ සම්මුඛ පරීක්ෂණයට ලක් කොට ඇති බව මෙහිදී හෙළි විය.  මෙම සම්මුඛ පරීක්ෂණයද වීඩියෝ පටයක් පරීක්ෂා කිරීම මගින් පමණක් සිදු වී ඇති බවද මෙහිදී අනාවරණය වූ අතර මෙම අපරික්ෂාකාරී තත්ත්වය නිසා 2023 මැයි සිට 2024 ජුනි දක්වා බාල වයස්කරුවන් 683ක් ගෘහ සේවය සඳහා විදේශගතවී ඇති බවද අනාවරණය විය. එසේම ගාල්ල දිස්ත්‍රික්කයේ පැවති වැඩසටහනකට රු. 170,000 බැගින් වෙළඳ කුටි 30ක් කුලියට ගෙන ඇති බවත් එම ආයතනයෙන්ම යාපනය දිස්ත්‍රි‍කයේ පැවති වැඩසටහනකට වෙළඳ කුටියක් කුලියට ගැනීමේදී රු. 500,000/=ක් ගෙවා ඇති බව මෙහිදී අනාවරණය විය.  මෙම මිලට වෙළඳ කුටි 25ක් රු. 12,500,000/=කට මිලදීගෙන ඇති බව මෙහිදී හඳුනාගැනුණු අතර අමාත්‍යාංශයේ ලේකම්වරයාගෙන් ලැබුණු නිර්දේශ අනුව මෙම ගෙවීම් සිදු කළ බව පැමිණි නිලධාරීහු පෙන්වා දුන්හ. තවද ජයගමු ශ්‍රී ලංකා වැඩසටහන වෙනුවෙන් මුලු වියදම රුපියල් බිලියන 1.2ක් වූ බව මෙහිදී සඳහන් වූ අතර මේ සඳහා ගෙවීම් සිදු කර ඇත්තේ නිවැරදි ක්‍රියාවලීන් අනුගමනය කරමින් බව නිලධාරීහු පෙන්වා දුන්‍හ.  මෙම වියදම රුපියල් මිලියන 500ට වැඩි බැවින් කැබිනට් අනුමතිය අවශ්‍ය බවත් එම අනුමතිය ලැබී ඇති බව නිලධාරීන් පෙන්වා දෙන නිසා මේ සම්බන්ධයෙන් විගණකාධිපති දෙපාර්තමේන්තුව විසින් සොයා බැලීමට කටයුතු කරන බව විගණකාධිපතිවරයා මෙහිදී පැවසීය. එසේම සංචාරක වීසා මත ගෘහ සේවිකාවන් විදේශගත කිරීමට ලියාපදිංචි බලපත්‍රලාභීන්ට අනුමතිය දී ඇති බව මෙහිදී අනාවරණය වූ අතර මෙය ආයතනයේ වගකීම මුලුමනින්ම පැහැරහැරීමක් බව කෝප් කමිටුව පෙන්වා දුන්නේය.  2023 මාර්තු 30 අංක 07/2023 දරන සභාපති චක්‍රලේඛයක් මගින් එක්සත් අරාබි එමීර් රාජ්‍යට සහ ඕමාන් රාජ්‍යට සංචාරක ගිවිසුමක් නොමැතිව මෙම ගෘහ සේවිකාවන් විදේශගත කොට තිබූ අතර ඔවුන්ගේ ආරක්ෂාව සම්බන්ධයෙන් වගකීම සහ වගවීම පිළිබඳ මෙහිදී කමිටුව විසින් නිලධාරීන්ගෙන් ප්‍රශ්න කළේය.  මෙලෙස සංචාරක වීසා මත 4,942ක් විදෙස්ගත වී තිබූ අතර ඉන් වැඩි ප්‍රමාණයක් රැකියාවන් ලබාදුන් බවට අදාළ ලියකියවිලි තානාපති කාර්යාලයේ පරිගණක දත්ත පද්ධතියට උඩුගතකොට නැති බවද මෙහිදී අනාවරණය විය. තවද මෙහිදී විදේශ රැකියා සඳහා පිටව ගොස් විවිධ ගැටලුවලට මුහුණදුන් විගමණිකයන් තාවකාලිකව රඳවාගැනීම සඳහා රැඳවුම් නිවාස පවත්වාගෙනයාම සම්බන්ධයෙන්ද, මෙම ආයතනයේ පත්වීම් සම්බන්ධයෙන්ද මෙහිදී සාකච්ඡා කෙරුණි.  මීට අමතරව ශ්‍රී ලංකා විදේශ සේවා නියුක්ති කාර්යාංශ සම්බන්ධ විමර්ශනයන් සඳහා කෝප් අනු කමිටුවක් පත්කිරීමට කටයුතු කරන බවද කෝප් කමිටුවේ සභාපතිවරයා මෙහිදී පැවසීය.", "url": "https://sinhala.adaderana.lk/news/207199/%E0%B6%85%E0%B7%80%E0%B7%94%E0%B6%BB%E0%B7%94%E0%B6%AF%E0%B7%8A%E0%B6%AF%E0%B6%9A%E0%B7%8A-%E0%B6%AD%E0%B7%94%E0%B7%85-%E0%B6%B6%E0%B7%8F%E0%B6%BD%E0%B7%80%E0%B6%BA%E0%B7%83%E0%B7%8A%E0%B6%9A%E0%B6%BB%E0%B7%94%E0%B7%80%E0%B6%B1%E0%B7%8A-683%E0%B6%9A%E0%B7%8A-%E0%B6%9C%E0%B7%98%E0%B7%84-%E0%B7%83%E0%B7%9A%E0%B7%80%E0%B6%BA%E0%B6%A7-%E0%B7%80%E0%B7%92%E0%B6%AF%E0%B7%9A%E0%B7%81%E0%B6%9C%E0%B6%AD-%E0%B7%80%E0%B7%99%E0%B6%BD%E0%B7%8F"},
{"title": "‍පාකිස්තාන T20 කණ්ඩායමට නව නායකයෙක්", "body": "‍පාකිස්තාන 20/20 ක්‍රිකට් කණ්ඩායමට නව නායකයෙකු පත් කර තිබේ. සල්මන් අලි අගා මෙලෙස 20/20 කණ්ඩායමේ නායකත්වයට නම්කර ඇති බව පාකිස්තාන ක්‍රිකට් ආයතනය නිවේදනය කර ඇත. ඒ අනුව නවසීලන්තය සමඟ එළඹෙන 16වනදා ආරම්භ වීමට නියමිත 20/20 තරගාවලියේ පාකිස්තාන කණ්ඩායමේ නායකත්වය සල්මන් අලි අගා විසින් දරණු ඇති. තරගාවලිය  20යි 20 තරග පහකින් සමන්විතය.", "url": "https://sinhala.adaderana.lk/sports/207310/%E2%80%8D%E0%B6%B4%E0%B7%8F%E0%B6%9A%E0%B7%92%E0%B7%83%E0%B7%8A%E0%B6%AD%E0%B7%8F%E0%B6%B1-T20-%E0%B6%9A%E0%B6%AB%E0%B7%8A%E0%B6%A9%E0%B7%8F%E0%B6%BA%E0%B6%B8%E0%B6%A7-%E0%B6%B1%E0%B7%80-%E0%B6%B1%E0%B7%8F%E0%B6%BA%E0%B6%9A%E0%B6%BA%E0%B7%99%E0%B6%9A%E0%B7%8A"},
{"title": "ශූරයින්ගේ කුසලානය - ඉන්දියාව අවසන් මහ තරගයට", "body": "5 වැනි වරටත් ශූරයින්ගේ කුසලානයක අවසන් මහ තරගයකට සුදුසුකම් ලබන්නට ඉන්දීය කණ්ඩායම අද (04) සමත් විය. ඒ, ඩුබායි හි පැවති පළමු අවසන් පූර්ව තරගයේදී ඔස්ට්‍රේලියා කණ්ඩායම කඩුලු 4කින් පරාජය කරමිනි. ඩුබායි පැවැත්වෙන පළමු අවසන් පූර්ව තරගයේ කාසියේ වාසිය දිනාගත් ඔස්ට්‍රේලියාව පළමුව පන්දුවට පහරදීමට තීරණය කර තිබුණි. ඒ අනුව ඔස්ට්‍රේලියාව පන්දුවාර 49යි පන්දු 3ක් අවසානයේ සියලුදෙනා දැවී රැස් කළේ ලකුණු 264කි. නායක ස්ටිව් ස්මිත් ලකුණු 73ක් සහ ඇලෙක්ස් කේරි ලකුණු 61ක් රැස් කරමින් ඔස්ට්‍රේලියා ඉනිම සවිමත් කළේය. පන්දුයැවීමේදී මොහොමඩ් ෂාමි කඩුලු 3ක් දවාගත් අතර වරුන් චක්‍රවර්ති සහ රවීන්ද්‍ර ජඩේජා කඩුලු 2ක බැගින් බිඳ දැමීය. ලකුණු 265ක ඉලක්කයක් හඹායාමට පිටියට පිවිසි ඉන්දීය කණ්ඩායම පන්දුවාර 48යි පන්දු 1ක් අවසානයේ කඩුලු 6ක් දැවී ජයග්‍රාහී ඉලක්කයක පසුකර යමින් මෙවර ශූරයින්ගේ කුසලාන ක්‍රිකට් තරගාවලියේ අවසන් මහා තරගයට සුදුසුකම් ලබා ගත්තේය. ඉන්දීය කණ්ඩායමේ ජය මාවත විවර කළ විරාත් කෝලි ලකුණු 84ක් රැස් කළා. ඉන්දීය කණ්ඩායමක් ශූරයින්ගේ කුසලානයක අවසන් මහා තරගයකට සුදුසුකම් ලබා ගත්තේ පස්වැනි වරටය.", "url": "https://sinhala.adaderana.lk/sports/207315/%E0%B7%81%E0%B7%96%E0%B6%BB%E0%B6%BA%E0%B7%92%E0%B6%B1%E0%B7%8A%E0%B6%9C%E0%B7%9A-%E0%B6%9A%E0%B7%94%E0%B7%83%E0%B6%BD%E0%B7%8F%E0%B6%B1%E0%B6%BA---%E0%B6%89%E0%B6%B1%E0%B7%8A%E0%B6%AF%E0%B7%92%E0%B6%BA%E0%B7%8F%E0%B7%80-%E0%B6%85%E0%B7%80%E0%B7%83%E0%B6%B1%E0%B7%8A-%E0%B6%B8%E0%B7%84-%E0%B6%AD%E0%B6%BB%E0%B6%9C%E0%B6%BA%E0%B6%A7"},
{"title": "75වන මොරටු රන් සටන ජයපරාජයෙන් තොරයි", "body": "මොරටුව ශාන්ත සෙබස්තියන් විදුහල සහ වේල්ස් කුමාර විද්‍යාලය අතර 75වන වරට පැවති 'මොරටු රන් සටන' ජයපරාජයෙන් තොරව අද (2) අවසන් විය. මෙම තරගය මොරටුව ද සොයිසා ක්‍රිකට් ක්‍රීඩාංගණයේ තෙදිනක් (28, 1, 2) පුරා පැවැත්විණි.  පළමුව පන්දුවට පහරදුන් වේල්ස් කුමර විදුහල පළමු ඉනිමට සියලු දෙනා දැවී ලකුණු 161ක් රැස්කළේය. පිළිතුරු ඉනිම ක්‍රීඩාකළ ශාන්ත සෙබස්තියන් විදුහල පළමු ඉනිම වෙනුවෙන් සියලු දෙනා දැවී ලකුණු 208ක් රැස්කිරීමට සමත් විය. ලකුණු 47ක් පසුපසින් සිටිමින් වේල්ස් කුමර විදුහල යළි දෙවැනි ඉනිම ආරම්භ කළේය. ඒ අනුව තරගය තෙවන දිනය වූ අද දවස අවසන් වනවිට ඔවුන් කඩුලු 6ක් දැවී ලකුණු 157ක් රැස්කරගෙන සිටියේය. 1933 වසරේ දී ආරම්භ කරනු ලැබූ මොරටු රන් සටන විසඳුමකින් තොරව අවසන් වූ 66වන අවස්ථාව මෙයයි. තරග ඉතිහාසය තුළ වේල්ස් කුමාර විදුහල අවස්ථා 6කදීද, ශා. සෙබස්තියන් විදුහල අවස්ථා 3කදී පූර්ණ ජයග්‍රහණය කර තිබේ.", "url": "https://sinhala.adaderana.lk/sports/207229/75%E0%B7%80%E0%B6%B1-%E0%B6%B8%E0%B7%9C%E0%B6%BB%E0%B6%A7%E0%B7%94-%E0%B6%BB%E0%B6%B1%E0%B7%8A-%E0%B7%83%E0%B6%A7%E0%B6%B1-%E0%B6%A2%E0%B6%BA%E0%B6%B4%E0%B6%BB%E0%B7%8F%E0%B6%A2%E0%B6%BA%E0%B7%99%E0%B6%B1%E0%B7%8A-%E0%B6%AD%E0%B7%9C%E0%B6%BB%E0%B6%BA%E0%B7%92"},
{"title": "නවසීලන්තය අවසන් සටනට", "body": "දකුණු අප්‍රිකානු කණ්ඩායම ලකුණු 50කින් පරාජය කර ශූරයන්ගේ කුසලාන ක්‍රිකට් තරගාවලියේ අවසන් මහා තරගයට සුදුදුසුකම් ලබාගැනීමට නවසීලන්තය සමත් විය. දෙවන අවසන් පූර්ව තරගය ලෙසින් මෙය පාකිස්තානයේ ලාහෝර්හිදී අද (5) රාත්‍රියේ අවසන් විය. පළමුව පන්දුවට පහරදුන් නවසීලන්තය පන්දුවාර 50 තුළදී කඩුලු 6ක් දැවී ලකුණු 362ක් රැස්කළේය. එහිදී රචින් රවින්ද්‍රා (108) හා කේන් විලියම්සන් (102) ශතක රැස්කරමින් දක්ෂතා දැක්වූහ. දකුණු අප්‍රිකාව වෙනුවෙන් ලුන්ගි නිගිඩි (3/72) පන්දු යැවීමෙන් දක්ෂතා දැක්වීය. කෙසේ නමුත් ඊට පිළිතුරු ලෙස දකුණු අප්‍රිකාවට රැස්කළ හැකිවූයේ පන්දුවාර 50 තුළදී කඩුලු 9ක් දැවී ලකුණු 312ක්  \r\nපමණි. මෙහිදී ප්‍රහාරාත්මක ඉනිමක් ගොඩනැගූ ඩේවිඩ් මිලර් පන්දු 67කින් නොදැවී ලකුණු 100ක් රැස්කළේය. වසර 8කට (2017 පසු) පසුව පැවැත්වෙන මෙම තරගාවලියේ අවසන් මහ තරගයක් සඳහා නවසීලන්තය සුදුසුකම් ලැබූ දෙවන අවස්ථාව මෙයයි. ඔවුන් පළමුවරට අවසන් මහා තරගයකට සුදුසුකම් ලැබුවේ 2009 වසරේදීය. එවර ඔවුන් ඉන්දියාව පරාජය කර ශූරතාව දිනාගැනීමට සමත් විය. මෙහි ඊයේ පැවති පළමු අවසන් පූර්ව තරගයෙන් ඔස්ට්‍රේලියාව පරාජය කිරීමට ඉන්දියාව සමත් විය. ඒ අනුව ඉන්දියාව හා නවසීලන්තය අතර අවසන් මහා තරගය එළැඹෙන ඉරිදා (9) ඩුබායිහිදී පැවැත්වේ.", "url": "https://sinhala.adaderana.lk/sports/207358/%E0%B6%B1%E0%B7%80%E0%B7%83%E0%B7%93%E0%B6%BD%E0%B6%B1%E0%B7%8A%E0%B6%AD%E0%B6%BA-%E0%B6%85%E0%B7%80%E0%B7%83%E0%B6%B1%E0%B7%8A-%E0%B7%83%E0%B6%A7%E0%B6%B1%E0%B6%A7"},
{"title": "රාජකීය - ශාන්ත තෝමස් නිල් මහ සටනේ දෙවන දිනය අද", "body": "කොළඹ රාජකීය විද්‍යාලය සහ ගල්කිස්ස ශාන්ත තෝමස් විද්‍යාලය අතර 146වන වරට පැවැත්වෙන 'නිල් මහ සටන' මහා ක්‍රිකට් තරගයේ දෙවන දිනය අදයි. මේ වනවිට සිය පළමු ඉනිම ක්‍රීඩාකරමින් සිටින ශා. තෝමස් විදුහල මීට සුළු වෙලාවකට පෙර පන්දුවාර 34ක් අවසනදී කඩුලු 2ක් දැවී ලකුණු 96ක් රැස්කරගෙන සිටියේය. කොළඹ SSC ක්‍රීඩාංගණයේදී පැවැත්වෙන මෙම තරගය මෙරට පාසල් ක්‍රිකට් ඉතිහාසයේ පැරණිතම මහ ක්‍රිකට් තරගය ලෙස සැලකෙයි. ඊයේ (7) ආරම්භ වූ මෙම තරගයේ කාසියේ වාසිය දිනාගත් ගල්කිස්ස ශාන්ත තෝමස් නායකයා පළමුව පන්දුවට පහරදීමට කොළඹ රාජකීය විද්‍යාලයට ආරාධනා කළේය. ඒ අනුව ඔවුන් කඩුලු 7ක් දැවී ලකුණු 319ක් ලබා සිටියදී සිය පළමු ඉනිම අත්හිටුවීය. එහිදී විශිෂ්ට ඉනිමක් ක්‍රීඩා කළ රෙහාන් පීරිස් ලකුණු 158ක් රැස් කළ අතර, රාජකීය ක්‍රීඩකයෙකු මෙලෙස නිල් මහ සටන මහා ක්‍රිකට් තරගයකදී ලකුණු 150කට වැඩියෙන් රැස් කළේ වසර 15කට පසුව වීම විශේෂත්වයක්ය.", "url": "https://sinhala.adaderana.lk/sports/207409/%E0%B6%BB%E0%B7%8F%E0%B6%A2%E0%B6%9A%E0%B7%93%E0%B6%BA---%E0%B7%81%E0%B7%8F%E0%B6%B1%E0%B7%8A%E0%B6%AD-%E0%B6%AD%E0%B7%9D%E0%B6%B8%E0%B7%83%E0%B7%8A-%E0%B6%B1%E0%B7%92%E0%B6%BD%E0%B7%8A-%E0%B6%B8%E0%B7%84-%E0%B7%83%E0%B6%A7%E0%B6%B1%E0%B7%9A-%E0%B6%AF%E0%B7%99%E0%B7%80%E0%B6%B1-%E0%B6%AF%E0%B7%92%E0%B6%B1%E0%B6%BA-%E0%B6%85%E0%B6%AF"},
{"title": "කටුනායක ඉංජිනේරු තාක්ෂණ ආයතනයේ ගැටලු විසඳීමට කමිටුවක්", "body": "කටුනායක ඉංජිනේරු තාක්ෂණ ආයතනයේ අධ්‍යයන, සුබසාධන ගැටලු විසඳීම සඳහා විශේෂඥ කමිටුවක් පත් කර තිබේ. ජාතික ආධුනිකත්ව හා කාර්මික පුහුණු කිරීමේ අධිකාරිය යටතේ පවතින කටුනායක ඉංජිනේරු තාක්ෂණ ආයතනයේ අධ්‍යයන පාඨමාලා පිළිබඳ වසර ගණනාවක් තිස්සේ උද්ගතව ඇති ගැටලුකාරි තත්‍ත්වය සහ ආයතනයේ ඉදිරි කටයුතු සම්බන්ධයෙන් අධ්‍යාපන, උසස් අධ්‍යාපන සහ වෘත්තීය අධ්‍යාපන අමාත්‍යවරිය ලෙස අග්‍රාමාත්‍ය හරිනි අමරසූරිය වෙත නිර්දේශ සහ යෝජනා ලබා ගැනීම සඳහා මෙම කමිටුව පත් කර ඇත. කමිටුව සඳහා නිලධාරීන් හය දෙනෙකුගෙන් සමන්විත වන අතර එහි කැඳවුම්කරු ලෙස අධ්‍යාපන, උසස් අධ්‍යාපන සහ වෘත්තීය අධ්‍යාපන අමාත්‍යාංශයේ අතිරේක ලේකම් (වෘත්තීය පුහුණු) සමන්ති සේනානායක මහත්මිය පත් කර තිබේ. එමෙන්ම කමිටු සාමාජිකයන් ලෙස විශ්ව විද්‍යාල ප්‍රතිපාදන කොමිෂන් සභා සාමාජික ජ්‍යෙෂ්ඨ මහාචාර්ය ඕ.ජී. දයාරත්න (කමිටු සභාපති),  අධ්‍යාපන, උසස් අධ්‍යාපන හා වෘත්තිය අධ්‍යාපන අමාත්‍යාංශයේ, උසස් අධ්‍යාපන අංශයේ අතිරේක ලේකම් (සංවර්ධන) එච්. අප්සරා කල්දේරා, ශ්‍රී ලංකා ඉංජිනේරු කවුන්සිල සාමාජික දනුත් ඉලුක්කුඹුර, වරලත් ඉංජිනේරු එම්.එම්.ස්ටැන්ලි මොරේමඩ, පේරාදෙණිය විශ්ව විද්‍යාලයේ ඉංජිනේරු පීඨයේ මහාචාර්ය කුශාන් කල්මිත් විජේසුන්දර, ජාතික ආධුනිකත්ව සහ කාර්මික පුහුණු කිරීම් අධිකාරියේ සභාපති එච්.ඒ අබ්දුල් සත්තාර් යන මහත්ම මහත්මීන් පත් කර තිබේ.", "url": "https://sinhala.adaderana.lk/news/207438/%E0%B6%9A%E0%B6%A7%E0%B7%94%E0%B6%B1%E0%B7%8F%E0%B6%BA%E0%B6%9A-%E0%B6%89%E0%B6%82%E0%B6%A2%E0%B7%92%E0%B6%B1%E0%B7%9A%E0%B6%BB%E0%B7%94-%E0%B6%AD%E0%B7%8F%E0%B6%9A%E0%B7%8A%E0%B7%82%E0%B6%AB-%E0%B6%86%E0%B6%BA%E0%B6%AD%E0%B6%B1%E0%B6%BA%E0%B7%9A-%E0%B6%9C%E0%B7%90%E0%B6%A7%E0%B6%BD%E0%B7%94-%E0%B7%80%E0%B7%92%E0%B7%83%E0%B6%B3%E0%B7%93%E0%B6%B8%E0%B6%A7-%E0%B6%9A%E0%B6%B8%E0%B7%92%E0%B6%A7%E0%B7%94%E0%B7%80%E0%B6%9A%E0%B7%8A"},
{"title": "හිටපු ජනාධිපතිවරුන්ගේ විදෙස් සංචාර වියදම් ගැන හෙළිදරව්වක්", "body": "හිටපු ජනාධිපතිවරුන්ගේ විදෙස් සංචාර සඳහා වැය වූ මුදල් සම්බන්ධයෙන් අග්‍රාමාත්‍ය හරිනි අමරසූරිය විශේෂ අනාවරණයක් සිදුකළාය. ඒ අද (27) පැවති පාර්ලිමේන්තු සභාවාරය අතරතුරය. එහිදී වැඩිදුරටත් අදහස් දක්වමින් අග්‍රාමාත්‍යවරිය එක් එක් හිටපු ජනාධිපතිවරුන්ට විදේශ සංචාර සඳහා වැය වූ මුදල් සම්බන්ධයෙන් මෙලෙස අනාවරණය කළාය. 2010 සිට 2025 දක්වා වැඩිම වියදම දරා ඇත්තේ, 2013 වසරේ  දී මහින්ද රාජපක්ෂ ජනාධිපතිවරයා  විසින් වන අතර එය රුපියල් මිලියන 1,144ක් බව අගමැතිනිය වැඩිදුරටත් සඳහන් කළාය.", "url": "https://sinhala.adaderana.lk/news/207111/%E0%B7%84%E0%B7%92%E0%B6%A7%E0%B6%B4%E0%B7%94-%E0%B6%A2%E0%B6%B1%E0%B7%8F%E0%B6%B0%E0%B7%92%E0%B6%B4%E0%B6%AD%E0%B7%92%E0%B7%80%E0%B6%BB%E0%B7%94%E0%B6%B1%E0%B7%8A%E0%B6%9C%E0%B7%9A-%E0%B7%80%E0%B7%92%E0%B6%AF%E0%B7%99%E0%B7%83%E0%B7%8A-%E0%B7%83%E0%B6%82%E0%B6%A0%E0%B7%8F%E0%B6%BB-%E0%B7%80%E0%B7%92%E0%B6%BA%E0%B6%AF%E0%B6%B8%E0%B7%8A-%E0%B6%9C%E0%B7%90%E0%B6%B1-%E0%B7%84%E0%B7%99%E0%B7%85%E0%B7%92%E0%B6%AF%E0%B6%BB%E0%B7%80%E0%B7%8A%E0%B7%80%E0%B6%9A%E0%B7%8A"},
{"title": "විශ්‍රාමික මහාචාර්ය යුවළගෙන් කප්පම් ගත් පින්තාරු බාස් අල්ලයි", "body": "බම්බලපිටිය ප්‍රදේශයේ පදිංචි විශ්‍රාමික මහාචාර්ය දෙපළකගෙන් වරින් වර රුපියල් ලක්ෂ පනහක කප්පම් මුදලක් ලබා ගත් සැකකරුවෙකු පොලීසිය විසින් අත්අඩංගුවට ගෙන තිබේ. අදාළ සැකකරු විසින් අංජුගේ ගෝලයෙකු බව පවසමින් අදාළ විශ්‍රාමික මහාචාර්ය දෙපළගෙන් මෙලෙස කප්පම් මුදල් ලබා ගෙන ඇත. අත්අඩංගුවට ගෙන ඇත්තේ පිළියන්දල පැලැන්වත්ත ප්‍රදේශයේ පදිංචිකරුවෙකු වන 47 හැවිරිදි කුලී සේවයේ නිරත තිදරු පියෙකි. මීට වසරකට පෙර පින්තාරුකරුවෙකු ලෙස බම්බලපිටිය ප්‍රදේශයේ පිහිටි මහාචාර්ය දෙපළගේ නිවසෙහි පින්තාරු කිරීමට පැමිණි මෙම සැකකරු විශ්‍රාමික මහාචාර්ය දෙපළ සන්තකයේ මුදල් ඇති බව දැනගැනීමෙන් පසු රුපියල් ලක්ෂ 25, 12, 3, 5 ආදි ලෙස වරින් වර අදාළ දෙපළ බියගන්වා මුදල් ලබා ගෙන තිබේ. පසුගිය පෙබරවාරි මස නැවත සැකකරු විසින් රුපියල් ලක්ෂ 8ක මුදලක් ඉල්ලා සිටි අවස්ථාවේදී අදාළ යුවළ විසින් සිය පදිංචි නිවස අතරහැර යාමට සූදානම්ව සිට ඇති අතර සිද්ධිය සම්බන්ධව එම දෙපළ විසින් අසල්වාසියෙකු සමග පවසා තිබේ. ඒ අනුව එම අසල්වැසියා විසින් මේ සම්බන්ධව බම්බලපිටිය පොලීසියට කරන ලද දැනුවත් කිරීම අනුව ක්‍රියාත්මක වූ පොලිස් නිලධාරීන් සැකකරු අත්අඩංගුවට ගෙන තිබේ. අදාළ සැකකරු මෙම ලබා ගත් කම්පම් මුදල් යොදා සැකකරු සූදු ක්‍රිඩාවේ නියැලී ඇතැයිද තවත් මුදල් ප්‍රමාණයක් වියදම් කර තවත් ගෘහ උපකරණ කිහිපයක්ද මිලදී ගෙන ඇතැයිද පොලීසිය පවසයි. අත්අඩංගුවට ගත් සැකකරු අද දින අලුත්කඩේ අංක 3 අධිකරණයට ඉදිරිපත් කිරීමෙන් අනතුරුව එළැඹෙන 17 වැනි දින තෙක් රක්ෂිත බන්ධනාගාරගත කිරීමට ද නියෝග කර තිබේ.", "url": "https://sinhala.adaderana.lk/news/207435/%E0%B7%80%E0%B7%92%E0%B7%81%E0%B7%8A%E2%80%8D%E0%B6%BB%E0%B7%8F%E0%B6%B8%E0%B7%92%E0%B6%9A-%E0%B6%B8%E0%B7%84%E0%B7%8F%E0%B6%A0%E0%B7%8F%E0%B6%BB%E0%B7%8A%E0%B6%BA-%E0%B6%AF%E0%B7%99%E0%B6%B4%E0%B7%85%E0%B6%9A%E0%B6%9C%E0%B7%99%E0%B6%B1%E0%B7%8A-%E0%B6%9A%E0%B6%B4%E0%B7%8A%E0%B6%B4%E0%B6%B8%E0%B7%8A-%E0%B6%9C%E0%B6%AD%E0%B7%8A-%E0%B6%B4%E0%B7%92%E0%B6%B1%E0%B7%8A%E0%B6%AD%E0%B7%8F%E0%B6%BB%E0%B7%94-%E0%B6%B6%E0%B7%8F%E0%B7%83%E0%B7%8A-%E0%B6%85%E0%B6%BD%E0%B7%8A%E0%B6%BD%E0%B6%BA%E0%B7%92"},
{"title": "ගණේමුල්ල සංජීව ඝාතනයේ සැකකරුවන් රිමාන්ඩ්", "body": "ගණේමුල්ල සංජීව ඝාතන සිද්ධිය සම්බන්ධයෙන් අත්අඩංගුවට ගෙන රක්ෂිත බන්ධනාගාර ගත කර සිටි සැකකරුවන් 09 දෙනා ලබන 21 වනදා දක්වා තවදුරටත් රක්ෂිත බන්ධනාගාර ගත කරන ලෙස කොළඹ මහෙස්ත්‍රාත් අධිකරණය නියම කර තිබේ.  මෙම සැකකරුවන්  skype තාක්ෂණය ඔස්සේ කොළඹ ප්‍රධාන මහෙස්ත්‍රාත් තනූජා ලක්මාලී මහත්මිය හමුවට අද (07) ඉදිරිපත් කරනු ලැබීය.", "url": "https://sinhala.adaderana.lk/news/207412"},
{"title": "ස්ටීව් ස්මිත් එක්දින තරග පිටියට සමුදෙයි", "body": "ඔස්ට්‍රේලියානු ක්‍රිකට් කණ්ඩායමේ ස්ටීව් ස්මිත් එක්දින තරග පිටියෙන් ඉවත්වන බවට නිවේදනය කර තිබේ. චැම්පියන්ස් කුසලාන තරගාවලියේ ඉන්දීය කණ්ඩායමත් සමග පැවති තරගයෙන් අනතුරුව ස්ටීව් ස්මිත්ගේ මෙම සමුගැනීම ප්‍රකාශ කර ඇති බව සඳහන්ය. ශූරයින්ගේ කුසලාන ක්‍රිකට් තරගාවලියේ දී ස්ටීව් ස්මිත් ඔස්ට්‍රේලියානු කණ්ඩායමේ නායකත්වය දරනු ලැබීය. ස්ටීව් ස්මිත් එක්දින තරග 170ක් ක්‍රීඩා කර ඇති අතර ඔහු රැස්කර ඇති මුළු ලකුණු සංඛ්‍යාව 5,800කි. මේ අතර ස්මිත් එක්දින තරගවලදී ශතක 12ක් රැස්කර ඇතිතර ඔහු රැස්කළ වැඩිම ලකුණු සංඛ්‍යාව වන්නේ 164කි.", "url": "https://sinhala.adaderana.lk/sports/207336/%E0%B7%83%E0%B7%8A%E0%B6%A7%E0%B7%93%E0%B7%80%E0%B7%8A-%E0%B7%83%E0%B7%8A%E0%B6%B8%E0%B7%92%E0%B6%AD%E0%B7%8A-%E0%B6%91%E0%B6%9A%E0%B7%8A%E0%B6%AF%E0%B7%92%E0%B6%B1-%E0%B6%AD%E0%B6%BB%E0%B6%9C-%E0%B6%B4%E0%B7%92%E0%B6%A7%E0%B7%92%E0%B6%BA%E0%B6%A7-%E0%B7%83%E0%B6%B8%E0%B7%94%E0%B6%AF%E0%B7%99%E0%B6%BA%E0%B7%92"},
{"title": "මත්තල ජාත්‍යන්තර ගුවන්තොටුපළ ගැන රජය ගත් තීරණය", "body": "මත්තල මහින්ද රාජපක්ෂ ජාත්‍යන්තර ගුවන්තොටුපළ ගුවන් යානා අලුත්වැඩියා කිරීමේ මධ්‍යස්ථානයක් බවට පත් කිරීමට රජය බලාපොරොත්තු වන බව අමාත්‍ය බිමල් රත්නායක මහතා අද (07) පාර්ලිමේන්තුවට පැවසීය. අයවැය පිළිබඳ කාරක සභා අවස්ථාවේ විවාදයේ දී අදහස් දක්වමින් අමාත්‍යවරයා පැවසුවේ සුදුසු විදේශීය හවුල්කරුවෙකු සමඟ එක්ව මත්තල ගුවන්තොටුපළ ලාභ ලබන ව්‍යාපාරයක් බවට පත් කිරීමට රජය බලාපොරොත්තු වන බවය. \"මත්තල ගුවන්තොටුපළ රුපියල් බිලියන 36.5 ක වියදමින් ඉදිකරන ලද අතර පසුගිය වසර පහ තුළ මුළු පාඩුව රුපියල් බිලියන 38.5 ක් බවද අමාත්‍යවරයා පැවසීය.  මෙම ආයතනය ලාභ ලබන ආයතනයක් බවට පත් කිරීම රජයේ අරමුණ බවද අමාත්‍ය බිමල් රත්නායක එහිදී සඳහන් කළේය.", "url": "https://sinhala.adaderana.lk/news/207413"},
{"title": "නිෂ්පාදන සමාගමක සත්ත්ව ආහාර තොගයක් විනාශ කිරීමට නියෝගයක්", "body": "බිංගිරිය ප්‍රදේශයේ පිහිටි සත්ත්ව ආහාර නිෂ්පාදන සමාගම තිබූ සත්ත්ව ආහාර කිලෝ 13,000ක් විනාශ කිරීමට හෙට්ටිපොල මහෙස්ත්‍රාත් අධිකරණය නියෝග කර තිබේ. කුරුණෑගල, බිංගිරිය ප්‍රදේශයේ සත්ත්ව ආහාර නිෂ්පාදනය කරනු ලබන ආයතනයක් විසින් කල් ඉකුත් වීම හේතුවෙන් වෙළදපොලෙන් ඉවත්කරනු ලබන සත්ත්ව ආහාර, නව සත්ත්ව ආහාර නිෂ්පාදනය කිරීමේදී නැවත භාවිත කරමින් ඒවාට එකතුකරන බවට පාර්භෝගික අධිකාරිය වෙත පැමිණිල්ලක් ලැබී තිබුණි ඒ අනුව එම අධිකාරියේ නිලධාරීන් විසින් පසුගිය මස 27 වැනි දින එම නිෂ්පාදන ආයතනය පරීක්ෂාකරන ලද අතර, එහිදී, කල් ඉකුත්වීම හේතුවෙන් වෙ‍ෙළදපොළෙන් ආපසු කැදවන ලද සත්ව ආහාර කිලෝග්‍රෑම් 13,500 පමණ ප්‍රමාණයක් නිලධාරීන් විසින් තම භාරයට ගනු ලැබීය. එහිදී කල් ඉකුත් නොවූ භාණ්ඩ සමග මෙම තොගය පවත්වාගන යාම සම්බන්දව තවදුරටත් විමර්ශන කටයුතු සිදු කිරීමටද එම අධිකාරිය පියවර ගෙන තිබුණි. අදාළ විමර්ශනවලින් පසුව කල් ඉකුත් වූ සත්ව ආහාර, සත්ව ආහාර නිෂ්පාදනාගාරයක් තුළ අනෙකුත් භාණ්ඩ සමග එක්ව ගබඩාකිරීම සම්බන්ධව අදාළ ආයතයට එරෙහිව ඊයේ (06) දින හෙට්ටිපොල මහෙස්ත්‍රාත් අධිකරණයේදී නඩු පවරනු ලැබීය. එහිදී අදාළ ආයතනය වරද පිළිගැනීමෙන් පසුව රුපියල් 10,000ක දඩ මුදලක් නියම කර අදාළ කල් ඉකුත් වූ සත්ත්ව ආහාර තොගය අධිකරණයේ සහ පාරිභෝගික කටයුතු පිළිබද අධිකාරියේ අධීක්ෂණය යටතේ විනාශ කිරීමටද අධිකරණය නියෝග කර තිබේ.", "url": "https://sinhala.adaderana.lk/news/207415"},
{"title": "විමල්ගේ සඳේ ගින්දර එළිදකී", "body": "ජාතික නිදහස් පෙරමුණේ නායක හිටපු පාර්ලිමේන්තු මන්ත්‍රී විමල් වීරවංශ මහතා 1988/89 කාලවකවානුවේ සිය ජීවන අත්දැකීම් ද  අලළා රචනා කළ \"සඳේ ගින්දර\" නම් නවකථාව අද (07) එළිදැක්විය. ඒ, බස්නාහිර පළාත් සෞන්දර්ය කලා නිකේතනයේදීය. එහිදී අදහස් දක්වමින් ජාතික නිදහස් පෙරමුණේ නායක හිටපු පාර්ලිමේන්තු මන්ත්‍රී විමල් වීරවංශ මහතා පැවසුවේ ජනතා විමුක්ති පෙරමුණ අතීතයේ සිටම පටු ප්‍රතිපත්තිවලින් සමන්විත වූ දේශපාලන පක්ෂයක් බවය.", "url": "https://sinhala.adaderana.lk/news/207439/%E0%B7%80%E0%B7%92%E0%B6%B8%E0%B6%BD%E0%B7%8A%E0%B6%9C%E0%B7%9A-%E0%B7%83%E0%B6%B3%E0%B7%9A-%E0%B6%9C%E0%B7%92%E0%B6%B1%E0%B7%8A%E0%B6%AF%E0%B6%BB-%E0%B6%91%E0%B7%85%E0%B7%92%E0%B6%AF%E0%B6%9A%E0%B7%93"},
{"title": "ජපාන රජය සමග ණය ප්‍රතිව්‍යුහගතකරණ ගිවිසුම් අත්සන් තැබේ", "body": "ණය ප්‍රතිව්‍යුහගතකරණය යටතේ ජපාන රජය සහ ජපාන අන්තර්ජාතික සහයෝගීතා ඒජන්සිය සමග ශ්‍රී ලංකා රජය සංශෝධිත ගිවිසුම් සහ හුවමාරු පත්‍ර අත්සන් තැබිම අද (07) පැවැත්වුණි. ඒ මුදල් අමාත්‍යාංශයේදීය. මේ අවස්ථාව සඳහා  ජපන් තානාපති Akio Isomata මහතා සහ මුදල් අමාත්‍යාංශ ලේකම් මහින්ද සිරිවර්ධන මහතා ඇතුළු පිරිසක් සහභාගී වී සිටිහය.  මෙහිදී අදහස් දැක්වූ මුදල් අමාත්‍යංශ ලේකම් මහින්ද සිරිවර්ධන මහතා පැවසුවේ ශ්‍රී ලංකාව සිදුකරන ආර්ථික ප්‍රතිසංස්කරණ අඛණ්ඩව ඉදිරියට සිදුකළ යුතු බවත් එම ප්‍රතිසංස්කරණ සිදුකරගෙන යාමෙන් පමණක් මෙරට ආර්ථිකය ස්ථාවරව ශක්තිමත්ව ඉදිරියට පවත්වාගෙන හැකියාව ලැබෙනු ඇති බවත්ය.", "url": "https://sinhala.adaderana.lk/news/207414"},
{"title": "ළමුන් බැස්සූ ලංගම කොන්දොස්තරගේ වැඩ තහනම් කෙරේ", "body": "වාර ප්‍රවේශ පත්‍ර සහිත පාසල් සිසුන් ලංගම බසයට නංවා ගැනීම ප්‍රතික්ෂේප කළ නුවරඑළිය ප්‍රදේශයේ කොන්දොස්තරවරයාගේ වැඩ තාවකාලිකව තහනම් කිරීමට පියවර ගෙන තිබේ. ඒ අනුව අදාළ කොන්දොස්තරවරයා සම්බන්ධව පරීක්ෂණයක් ආරම්භ කර ඇති අතර එම පරීක්ෂණ අවසන් වන තෙක් ඔහුගේ වැඩ තාවකාලිකව තහනම් කිරීමට පියවර ගෙන ඇත. මේ අතර නුවරඑළිය දිස්ත්‍රික්කයේ ලංගම වාර ප්‍රවේශපත්‍ර ඇති පාසල් සිසුන් දිගු කලක සිට බස් රථවලට නංවා නොගන්නා බවට වාර්තා වී ඇති බැවින් ලංගම ප්‍රවේශපත්‍ර ඇති ජනතාව මගහැර යන ලංගම රියදුරන් සම්බන්ධ තොරතුරු 1958 දුරකථන අංකය වෙත දැනුම් දෙන ලෙස ප්‍රවාහන අමාත්‍යංශය ජනතාවගෙන් ඉල්ලා සිටියි.", "url": "https://sinhala.adaderana.lk/news/207418"},
{"title": "රක්ෂණ සංස්ථාව ගැන ජනපතිගේ ස්ථාවරය", "body": "කාර්යක්ෂම හා ඵලදායී ආයෝජන කෙරෙහි අවධානය යොමු කරමින් රක්ෂණ සංස්ථාව ඉදිරියේදී මෙරට ජාතික ආර්ථිකයට පුළුල් දායකත්වයක් ලබාදෙන ආයතනයක් බවට පත් කළයුතු බව ජනාධිපති අනුර කුමාර දිසානායක මහතා පවසයි. ජනාධිපතිවරයා මේ බව අවධාරණය කළේ ශ්‍රී ලංකා රක්ෂණ සංස්ථාවේ නිලධාරින් සමග අද (07) ජනාධිපති කාර්යාලයේදී පැවති සාකච්ඡාවේදීය. ශ්‍රී ලංකා රක්ෂණ සංස්ථාවේ වත්මන් මෙහෙයුම් කාර්යයන් පිළිබඳව මෙහිදී සමාලෝචනයට බඳුන් කෙරුණු අතර, ශ්‍රී ලංකා රක්ෂණ සංස්ථාව පාඩු ලැබුවහොත් එහි සෘජු බලපෑමට ලක් වන්නේ එහි ආයෝජනය කර ඇති ජනතාව වන බැවින් නිසි කළමනාකරණයක් මඟින් එය වඩා ලාභදායී රාජ්‍ය ව්‍යවසායක් ලෙස පවත්වා ගෙන යායුතු බව ජනාධිපතිවරයා එහිදී වැඩිදුරටත් අවධාරණය කර තිබේ.   ශ්‍රී ලංකා රක්ෂණ සංස්ථාවේ සභාපති නුසිත් කුමාරතුංග මහතා ඇතුළු අධ්‍යක්ෂ මණ්ඩල සාමාජිකයෝ සහ ජ්‍යෙෂ්ඨ නිලධාරින් පිරිසක් මෙම අවස්ථාවට එක්විය.", "url": "https://sinhala.adaderana.lk/news/207419"},
{"title": "සැහැල්ලු දුම්රිය ව්‍යාපෘතිය ගැන තවම තීරණයක් නෑ", "body": "ජපාන ජාත්‍යන්තර සහයෝගීතා ආයතනයේ අරමුදල් යටතේ ශ්‍රී ලංකාවේ බස්නාහිර කලාපය තුළ ක්‍රියාත්මක කිරීමට නියමිතව තිබූ සැහැල්ලු සංක්‍රමණ පද්ධති ව්‍යාපෘතිය (LRT) සම්බන්ධව මෙතෙක් රජය ප්‍රතිපත්තිමය තීරණයක් ගෙන නොමැති බව මුදල් අමාත්‍යංශයේ විදේශ සම්පත් දෙපාර්තමේන්තුවේ අධ්‍යක්ෂ ජනරාල් ආර්.එම්.එස්.ඊ.එස්. බණ්ඩාර මහතා පවසයි. අද (07) පැවැති ජපාන ණය ප්‍රතිව්‍යුහගතකරණය කිරීමේ ක්‍රියාවලියේදී මාධ්‍යවේදියෙකු නැගූ ප්‍රශ්නයකට පිළිතුරු ලබා දෙමින් ඒ මහාතා මේ බව පැවසීය. එහිදී අදහස් දැක්වූ ඒ මහතා පැවසුවේ මෙම ව්‍යාපෘතිය සම්බන්ධව අලුතින් ජපන් රජය හා සාකච්ඡා ආරම්භ කළ යුතු බවත් ය.  මෙම දුම්රිය ව්‍යාපෘතිය එවකට පැවැති යහපාලන රජය විසින් ආරම්භ කිරීමට නියමිතව තිබූ අතර පසුව පැමිණි ගෝඨාභය රාජපක්ෂ මහතාගේ රජය විසින් එය අවලංගු කිරීමට තීරණය ගෙන තිබුණි. ඩොලර් බිලියන 1.5ක ජපාන සහනදායි ණය ක්‍රමයකින් නිම කිරීමට සැලසුම් කළ කොළඹ සැහැල්ලු දුම්රිය සංක්‍රමණ ව්‍යාපෘතිය හෙවත් LRT ව්‍යාපෘතිය හිටපු ජනාධිපති ගෝඨාභය රාජපක්ෂ මහතාගේ පාලන සමයේදී අහෝසි කෙරුණේ එය අගනුවර තදබදයට \"ලාභදායී විසඳුමක්\" නොවන බව සඳහන් කරමිනි. මෙම ව්‍යාපෘතියේ පළමු අදියරට අමෙරිකානු ඩොලර් මිලියන 285ක ණය ගිවිසුමට ජපාන ජාත්‍යන්තර සහයෝගිතා ඒජන්සිය (ජයිකා) හා ශ්‍රී ලංකා රජය වෙනුවෙන් මුදල් අමාත්‍යංශයේ ලේකම්වරයා එම කාලයේදී අත්සන් තැබීය.  මෙම ණය සියයට 0.1ක සහන පොලී අනුපාතයකට අවුරුදු 12ක සහන කාලයක් සමඟින් වසර 40කින් ආපසු ගෙවිය යුතු බවත් එහිදී එම ගිවිසුම්වල සඳහන් ව තිබුණි. පසුව එම පාලනය කාලය බිඳ වැටීමෙන් අනතුරුව නව ජනාධිපතිවරයා ලෙස තේරී පත්වූ රනිල් වික්‍රමසිංහ මහතා විසින් යළි එම දුම්රිය ව්‍යාපෘතිය ආරම්භ කිරීමට සඳහා සාකච්ඡා ඇරඹීමට රනිල් වික්‍රමසිංහ මහතා ප්‍රමුඛ එම රජයේ කැබිනට් මණ්ඩලය තීරණය කර තිබුණි.", "url": "https://sinhala.adaderana.lk/news/207420"},
{"title": "සිසුවියන් 8කට ලිංගික අතවර කළ සැකකාර ගණිත ගුරා අත්අඩංගුවට", "body": "10වන වසරේ ඉගෙනුම ලබන සිසුවියන් 8 දෙනෙකුට ලිංගික අතවර කිරීමේ සිද්ධියක් සම්බන්ධයෙන් ගණිත ගුරුවරයෙකු අද (07) අරලගංවිල පොලීසිය විසින් අත්අඩංගුවට ගෙන තිබේ. \r\n  \r\nදිඹුලාගල අධ්‍යාපන කලාපයේ අරලගංවිල අධ්‍යාපන කොට්ඨාසයේ  මහා විද්‍යාලයක ගණිත ගුරුවරයෙකු මෙලෙස අත්අඩංගුවට ගෙන ඇත. දෙමව්පියන් විසින් පොලීසියට අවස්ථා කිහිපයකදී සිදුකරන ලද පැමිණිලිවලට අදාළව ගණිත ගුරුවරයා අත්අඩංගුවට ගත් බවත්, එම ගුරුවරයා අතින් පාසලේ 10 වන වසරේ සිසුවියන් 8 දෙනෙකු අවස්ථා කිහිපයකදීම ලිංගික අතවරයට ලක්වී ඇති බවත් ඒ පිළිබඳ පරීක්‍ෂණ සිදුකරන අරලගංවිල පොලීසිය පැවසීය. අත්අඩංගුවට ගත් ගණිත ගුරුවරයා අද (07) පොළොන්නරුව මහේස්ත්‍රාත් අධිකරණයට ඉදිරිපත් කිරීමට කටයුතු කරන බවද පොලීසිය පැවසීය. අරලගංවිල පොලිස් ස්ථානාධිපති ප්‍රධාන පොලිස් පරීක්ෂක ඉඳුනිල් හේමපාල මහතාගේ උපදෙස් මත කාන්තා පොලිස් කාර්යාංශය ඇතුළු පොලිස් නිලධාරි කණ්ඩායමක් සිද්ධිය පිළිබඳ වැඩිදුර පරීක්ෂණ සිදුකරයි.", "url": "https://sinhala.adaderana.lk/news/207422"},
{"title": "පියුමිගේ මෝසමකට නීති විරෝධී වත්කම් විමර්ශන ඒකකයේ ස්ථානාධිපතිවරයාට නොතීසි", "body": "අපරාධ පරීක්ෂණ දෙපාර්තමේන්තුවේ නීති විරෝධී වත්කම් විමර්ශන ඒකකයේ නිලධාරීන්ගේ කටයුතු හේතුවෙන් තම ව්‍යාපාරික කටයුතුවලට අගතියක් සිදුවන බව සඳහන් කරමින් මුදල් විශුද්ධිකරණය වැළැක්වීමේ පනත යටතේ විමර්ශනයකට භාජනය වී සිටින මෝස්තර නිරූපිකාවක වන පියුමි හංසමාලි විසින් ඉදිරිපත් කළ මෝසම සම්බන්ධයෙන් ලබන 21 වනදා අධිකරණය හමුවේ පෙනී සිට කරුණු දක්වන ලෙස කොළඹ මහෙස්ත්‍රාත් අධිකරණය අද (07) එම ඒකකයේ ස්ථානාධිපතිවරයාට නියම කළේය.  පියුමි හංසමාලි සිය නීතිඥවරු මාර්ගයෙන් ඉදිරිපත් කළ මෝසමක් සලකා බැලීමෙන්  අනතුරුව කොළඹ අතිරේක මහෙස්ත්‍රාත් මංජුල රත්නායක මහතා විසින් මෙම නියෝගය නිකුත් කළේය. පියුමි හංසමාලි වෙනුවෙන් පෙනී සිටි නීතිඥවරයා අධිකරණය හමුවේ කරුණු දක්වමින් තම සේවාදායිකාවගේ ව්‍යාපාරයෙන් අලෙවි කරන රූපලාවන්‍ය ද්‍රව්‍ය මිලදී ගනු ලබන ගනුදෙනුකරුවන් කැඳවා නිති විරෝධී වත්කම් විමර්ශන අංශයේ නිලධාරින් ප්‍රශ්න කිරීම් සිදු කරන බවට චෝදනා කළේය.  මේ තුළින් තම සේවාදායිකාවගේ ව්‍යාපාරයට දැඩි අගතියක් සිදුවී ඇති බවත්  නීතිඥවරයා අධිකරණය හමුවේ පෙන්වා දුන්නේය.  මේ තුළින් සිය සේවාදායිකාවගේ අයිතිවාසිකම් උල්ලංඝනය වීමක් සිදුවන බවත් ඒ අනුව අධිකරණ සංවිධාන පනතේ ප්‍රතිපාදන ප්‍රකාරව මෙම කරුණු දැක්වීම් සිදු කරන බවත් නීතිඥවරයා වැඩිදුරටත් සඳහන් කර සිටියේය.  ඉදිරිපත් වූ කරුණු සලකා බැලූ අතිරේක මහෙස්ත්‍රාත්වරයා අදාළ මෝසම සම්බන්ධයෙන් ලබන 21 වනදා අධිකරණය හමුවේ පෙනී සිට කරුණු දක්වන ලෙස නීති විරෝධී වත්කම් විමර්ශන ඒකකයේ ස්ථානාධිපතිවරයාට නොතීසි නිකුත් කළේය.  නීති විරෝධී ලෙස වත්කම් හා දේපළ අත්පත් කරගත්තේ යැයි කියන සිද්ධියක් සම්බන්ධයෙන් මුදල් විශුද්ධිකරණය වැළැක්වීමේ පනත යටතේ පියුමි හංසමාලි මේ වන විට පොලිස් විමර්ශනයකට මුහුණ දෙමින් සිටින අතර මීට අදාළව ඇයගෙන් නීති විරෝධී වත්කම් විමර්ශන ඒකකය විසින් ප්‍රකාශ සටහන් කරගෙනද තිබේ. මෙම සිද්ධිය සම්බන්ධයෙන් අපරාධ පරීක්ෂණ දෙපාර්තමේන්තුව විසින් තමන්ව අත්අඩංගුවට ගැනීම වළක්වාලන නියෝගයක් නිකුත් කරන ලෙස ඉල්ලා පියුම් හංසමාලි විසින් මෑතකදී අභියාචනාධිකරණය හමුවේ රිට් පෙත්සමක් ද ගොනුකර තිබුණි. එම පෙත්සම කැඳවූ අවස්ථාවේදී පෙත්සම්කාර පියුමි හංසමාලි මෙම අවස්ථාවේදී අත්අඩංගුවට ගැනීමක් සිදු නොකරන බවටත් පොලිසිය විසින් අභියාචනාධිකරණය හමුවේ දැනුම් දීමක් සිදුකර තිබුණි.", "url": "https://sinhala.adaderana.lk/news/207423"},
{"title": "වැසිකිළි වළකට වැටි සිඟිත්තියක් මියයයි", "body": "පුත්තලම, වෛරන්කට්ටුව ප්‍රදේශයේ නිවසක අනාරක්ෂිතව ඉදිකර තිබු වැසිකිළි වළකට වැටි සිඟිත්තියක් මියගොස් තිබේ. මෙලෙස මියගොස් ඇත්තේ අවුරුද්දයි මාස දෙකක් වයසැති දිනුකි හන්සිමා නමැති දැරියකි. අද දෙරණ වාර්තාකරු පැවසුවේ ඊයේ (06) පස්වරුවේ මෙම අනතුරු සිදුව ඇති බවය.  මෙම සිඟිත්තිය සිය වැඩිමල් සහෝදරිය සහ සහෝදරයා සමඟ නිවස තුල සෙල්ලම් කරමින් සිටි අතරවාරයේ මව නිවස අසල පිහිටි වැසිකිළියට ගොස් ඇත. එය දුටු සිඟිත්තිය මව පසුපස ගොස් ඇති අතර එහිදී ඇය අනාරාක්ෂිතව ඉදිකර තිබු වැසිකිළි වළට වැටි ඇති බව මූලික පොලිස් පරීක්ෂණ වලදී හෙළි වී තිබේ. මද වේලාවකට පසුව සිඟිත්තිය නිවසේ නොමැති බව දැන මව අසල්වසින්ගේ ද සහාය ඇතිව තම කුඩා දියණිය සොයා ඇති අතර එහිදී සිඟිත්තිය වැසිකිළි වළට වැටි ඇති බව දැක ඇත.  ඔවුන් පදිංචිව සිටින නිවසට අඩි 3ක පමණ දුරින් මෙම අනාරක්ෂිත වැසිකිළි වළ පිහිටා ඇති අතර පසුගිය දින කීපයේ පැවති වර්ෂාව හේතුවෙන් එම වල ජලයෙන් පිරී තිබු බව අද දෙරණ වාර්තාකරු පවසයි. ආරච්චිකට්ටුව පොලීසිය වැඩිදුර පරීක්ෂණ සිදුකරයි. පවතින ආර්ථික අගහිඟකම් හේතුවෙන් මෙම පවුලට නිවස සහ වැසිකිළිය නිසි ලෙස සදා ගැනීමට නොහැකි වී ඇති බව ප්‍රදේශවාසීන් පවසයි.", "url": "https://sinhala.adaderana.lk/news/207417"},
{"title": "වැඩ වරද්ද ගත් පොලිස් නිලධාරීන් තිදෙනා රිමාන්ඩ්", "body": "අල්ලස් ඉල්ලූ සිද්ධියක් සම්බන්ධයෙන් අත්අඩංගුවට ගත් පොලිස් නිලධාරීන් තිදෙනා එළඹෙන 20 වනදා දක්වා රක්ෂිත බන්ධනාගාරගත කර තිබේ.   ඒ, සැකකරුවන් අද (07) කොටුව මහේස්ත්‍රාත් අධිකරණයට ඉදිරිපත් කිරීමෙන් අනතුරුවය. ඔස්ට්‍රියානු සංචාරක කාන්තාවකගෙන් අල්ලස් මුදලක් ඉල්ලූ බවට චෝදනා මත පොලිස් සැරයන්වරයෙක් සහ කොස්තාපල්වරුන් දෙදෙනෙකු මෙලෙස අත්අඩංගුවට ගෙන තිබුණි. ඇය සතුව තිබූ විදෙස් දුම්වැටි සම්බන්ධයෙන් නීතිමය පියවර නොගෙන සිටිමට නම් රුපියල් 50,000ක මුදලක් සැකකරුවන් විසින් ඉල්ලා ඇති බව පොලීසිය පවසයි. මෙලෙස අත්අඩංගුවට ගෙන ඇත්තේ කොල්ලුපිටිය පොලීසියට අනුයුක්තව රාජකාරි සිදුකළ සැරයන්වරයෙක් සහ කොස්තාපල්වරුන් දෙදෙනෙකි.", "url": "https://sinhala.adaderana.lk/news/207424"},
{"title": "ගිනිඅවියක් සහ උණ්ඩ සමගින් ගුවන්ගත වීමට ගිය ඔස්ට්‍රේලියානු තරුණයාට වැඩ වරදියි", "body": "ගිනි අවියක් සහ උණ්ඩ සමග මගී ගුවන් යානයක ගමන් කිරීමට උත්සහ කළ 17හැවිරිදි තරුණයෙකුට එරෙහිව ඔස්ට්‍රේලියානු පොලිසිය විසින් චෝදනා ගොනු කර තිබේ. ඊයේ පස්වරුවේ මගීන් 160 දෙනෙකු රැගෙන මෙල්බන්හි සිට සිඩ්නි බලා පිටත්ව යාමට නියමිතව තිබූ මගී ගුවන් යානයකට ගොඩවීමට උත්සහ කිරීමේ දී අදාළ තරුණයා යානයේ කාර්යය මණ්ඩල සාමාජිකයින් විසින් ඉවත් කර ඇති බව විදෙස් මාධ්‍ය වාර්තා කළේය. ඒ අනුව යානයේ කාර්යය මණ්ඩලය විසින්  ඔහු පොලිසිය වෙත භාරදීමට පියවර ගෙන තිබුණි. අදාළ තරුණයාට එරෙහිව ගුවන් යානය හා මගීන්ගේ ආරක්ෂාව අනතුරේ හෙලීම ඇතුළු චෝදනා කිහිපයක් යටතේ අධිකරණය හමුවේ කරුණු දක්වන බව ද  එරට පොලිසිය සඳහන් කර තිබේ.", "url": "https://sinhala.adaderana.lk/news/207425"},
{"title": "මහ බැංකු අධිපතිගේ රුව ඇතුළත් ව්‍යාජ AI විඩීයෝව ගැන විමර්ශන", "body": "ෆේස්බුක් ඇතුළු සමාජ මාධ්‍යවල මහ බැංකු අධිපතිවරයාගේ රුව අනිසි ලෙස යොදාගනිමින් AI තාක්ෂණයෙන් නිර්මාණය කරන ලද වංචනික වීඩියෝ සම්බන්ධයෙන් ශ්‍රී ලංකා මහ බැංකුව අනතුරු අඟවයි. එවැනි රැවටිලිකාර වීඩියෝ මගින් නීතිය මගින් තහනම් කරන ලද ආයෝජන ක්‍රම මහ බැංකු අධිපතිවරයා විසින් අනුමත කරන බව ව්‍යාජ ලෙස නිරූපණය කරන අතර එවැනි ආයෝජන සඳහා ජනතාව යොමු කිරීමට අදාළ වංචා සැලසුම් කිරීම මෙවැනි වීඩියෝ මුදාහැරීමේ අරමුණ වේ. මෙම වීඩියෝ AI තාක්ෂණය මගින් නිර්මාණය කරන ලද අන්තර්ගතයන් භාවිත කරමින් මහජනතාව නොමඟ යැවීමට වංචනික පාර්ශ්වයන් විසින් සිදුකරන අතර මහ බැංකුව ජනතාවගෙන් ඉල්ලා සිටින්නේ එවැනි වංචනික ක්‍රියාවන්ට හසු නොවන ලෙසය. ඒ අනුව පහත සඳහන් කරුණු වෙත අවධානය යොමු කරන ලෙස මහ බැංකුව ජනතාවගෙන් ඉල්ලා සිටී. මෙවැනි වංචාවන්ට එරෙහිව අවශ්‍ය නීතිමය පියවර ගැනීම සඳහා ශ්‍රී ලංකා මහ බැංකුව නීතිය ක්‍රියාත්මක කරන ආයතන සමඟ ක්‍රියාකාරීව කටයුතු කරන බවද දැනුම්දෙයි.", "url": "https://sinhala.adaderana.lk/news/207426"},
{"title": "පළාත් පාලන ආයතන රැසකට දේශපාලන පක්ෂ 10ක් ඇප තියයි", "body": "එළැඹෙන පළාත් පාලන මැතිවරණය සඳහා මෙතෙක් ඇප තැන්පත් භාරදුන් දේශපාලන පක්ෂ සහ ස්වාධීන කණ්ඩායම් පිළිබඳව මැතිවරණ කොමිෂන් සභාව විසින් නිවේදනයක් නිකුත් කර තිබේ. එහි සඳහන් ව ඇත්තේ පසුගිය 03 දිනෙන් ආරම්භ වූ ඇප තැන්පත් භාර ගැනීමේ ක්‍රියාලිය අනුව ඊයේ (06) දින පස්වරු 4.15 දක්වා කාලය තුළ පළාත් පාලන ආයතන 88ක් සඳහා ඇප තැන්පත් කිරීම් සිදුව ඇති බවය. ඒ අනුව පිළිගත් දේශපාලන පක්ෂ 10ක් සහ ස්වාධීන කණ්ඩායම් 38ක් එම පළාත් පාලන 88ක් සඳහා ඇප මුදල් තැන්පත් කර ඇති බවද මැතිවරණ කොමිෂන් සභාව සිය නිවේදනයේ සඳහන් කර ඇත.", "url": "https://sinhala.adaderana.lk/news/207427"},
{"title": "වැලිගම පොලීසියේ වැඩබලන ස්ථානාධිපතිගේ වැඩ තහනම් කෙරේ", "body": "වැලිගම පොලීසියේ වැඩබලන ස්ථානාධිපතිවරයාගේ වැඩ තහනම් කිරීමට පොලීසිය පියවර ගෙන තිබේ. \r\n \r\nඒ පසුගිය 2023 වසරේ සිදුකළ වෙඩි තැබීමේ සිද්ධිය සම්බන්ධයෙනි.", "url": "https://sinhala.adaderana.lk/news/207429"},
{"title": "විශ්‍රාමික මහාචාර්ය යුවළගෙන් කප්පම් ගත් පින්තාරු බාස් අල්ලයි", "body": "බම්බලපිටිය ප්‍රදේශයේ පදිංචි විශ්‍රාමික මහාචාර්ය දෙපළකගෙන් වරින් වර රුපියල් ලක්ෂ පනහක කප්පම් මුදලක් ලබා ගත් සැකකරුවෙකු පොලීසිය විසින් අත්අඩංගුවට ගෙන තිබේ. අදාළ සැකකරු විසින් අංජුගේ ගෝලයෙකු බව පවසමින් අදාළ විශ්‍රාමික මහාචාර්ය දෙපළගෙන් මෙලෙස කප්පම් මුදල් ලබා ගෙන ඇත. අත්අඩංගුවට ගෙන ඇත්තේ පිළියන්දල පැලැන්වත්ත ප්‍රදේශයේ පදිංචිකරුවෙකු වන 47 හැවිරිදි කුලී සේවයේ නිරත තිදරු පියෙකි. මීට වසරකට පෙර පින්තාරුකරුවෙකු ලෙස බම්බලපිටිය ප්‍රදේශයේ පිහිටි මහාචාර්ය දෙපළගේ නිවසෙහි පින්තාරු කිරීමට පැමිණි මෙම සැකකරු විශ්‍රාමික මහාචාර්ය දෙපළ සන්තකයේ මුදල් ඇති බව දැනගැනීමෙන් පසු රුපියල් ලක්ෂ 25, 12, 3, 5 ආදි ලෙස වරින් වර අදාළ දෙපළ බියගන්වා මුදල් ලබා ගෙන තිබේ. පසුගිය පෙබරවාරි මස නැවත සැකකරු විසින් රුපියල් ලක්ෂ 8ක මුදලක් ඉල්ලා සිටි අවස්ථාවේදී අදාළ යුවළ විසින් සිය පදිංචි නිවස අතරහැර යාමට සූදානම්ව සිට ඇති අතර සිද්ධිය සම්බන්ධව එම දෙපළ විසින් අසල්වාසියෙකු සමග පවසා තිබේ. ඒ අනුව එම අසල්වැසියා විසින් මේ සම්බන්ධව බම්බලපිටිය පොලීසියට කරන ලද දැනුවත් කිරීම අනුව ක්‍රියාත්මක වූ පොලිස් නිලධාරීන් සැකකරු අත්අඩංගුවට ගෙන තිබේ. අදාළ සැකකරු මෙම ලබා ගත් කම්පම් මුදල් යොදා සැකකරු සූදු ක්‍රිඩාවේ නියැලී ඇතැයිද තවත් මුදල් ප්‍රමාණයක් වියදම් කර තවත් ගෘහ උපකරණ කිහිපයක්ද මිලදී ගෙන ඇතැයිද පොලීසිය පවසයි. අත්අඩංගුවට ගත් සැකකරු අද දින අලුත්කඩේ අංක 3 අධිකරණයට ඉදිරිපත් කිරීමෙන් අනතුරුව එළැඹෙන 17 වැනි දින තෙක් රක්ෂිත බන්ධනාගාරගත කිරීමට ද නියෝග කර තිබේ.", "url": "https://sinhala.adaderana.lk/news/207435"},
{"title": "කටුනායක ඉංජිනේරු තාක්ෂණ ආයතනයේ ගැටලු විසඳීමට කමිටුවක්", "body": "කටුනායක ඉංජිනේරු තාක්ෂණ ආයතනයේ අධ්‍යයන, සුබසාධන ගැටලු විසඳීම සඳහා විශේෂඥ කමිටුවක් පත් කර තිබේ. ජාතික ආධුනිකත්ව හා කාර්මික පුහුණු කිරීමේ අධිකාරිය යටතේ පවතින කටුනායක ඉංජිනේරු තාක්ෂණ ආයතනයේ අධ්‍යයන පාඨමාලා පිළිබඳ වසර ගණනාවක් තිස්සේ උද්ගතව ඇති ගැටලුකාරි තත්‍ත්වය සහ ආයතනයේ ඉදිරි කටයුතු සම්බන්ධයෙන් අධ්‍යාපන, උසස් අධ්‍යාපන සහ වෘත්තීය අධ්‍යාපන අමාත්‍යවරිය ලෙස අග්‍රාමාත්‍ය හරිනි අමරසූරිය වෙත නිර්දේශ සහ යෝජනා ලබා ගැනීම සඳහා මෙම කමිටුව පත් කර ඇත. කමිටුව සඳහා නිලධාරීන් හය දෙනෙකුගෙන් සමන්විත වන අතර එහි කැඳවුම්කරු ලෙස අධ්‍යාපන, උසස් අධ්‍යාපන සහ වෘත්තීය අධ්‍යාපන අමාත්‍යාංශයේ අතිරේක ලේකම් (වෘත්තීය පුහුණු) සමන්ති සේනානායක මහත්මිය පත් කර තිබේ. එමෙන්ම කමිටු සාමාජිකයන් ලෙස විශ්ව විද්‍යාල ප්‍රතිපාදන කොමිෂන් සභා සාමාජික ජ්‍යෙෂ්ඨ මහාචාර්ය ඕ.ජී. දයාරත්න (කමිටු සභාපති),  අධ්‍යාපන, උසස් අධ්‍යාපන හා වෘත්තිය අධ්‍යාපන අමාත්‍යාංශයේ, උසස් අධ්‍යාපන අංශයේ අතිරේක ලේකම් (සංවර්ධන) එච්. අප්සරා කල්දේරා, ශ්‍රී ලංකා ඉංජිනේරු කවුන්සිල සාමාජික දනුත් ඉලුක්කුඹුර, වරලත් ඉංජිනේරු එම්.එම්.ස්ටැන්ලි මොරේමඩ, පේරාදෙණිය විශ්ව විද්‍යාලයේ ඉංජිනේරු පීඨයේ මහාචාර්ය කුශාන් කල්මිත් විජේසුන්දර, ජාතික ආධුනිකත්ව සහ කාර්මික පුහුණු කිරීම් අධිකාරියේ සභාපති එච්.ඒ අබ්දුල් සත්තාර් යන මහත්ම මහත්මීන් පත් කර තිබේ.", "url": "https://sinhala.adaderana.lk/news/207438"},
{"title": "ගිනිගත් නිවාසවලට රජයෙන් වන්දිත් අරන් ගෙවලුත් අරන්", "body": "අරගල සමයේ නිවාස ගිනිගත් මන්ත්‍රීන් සඳහා රජයෙන් ලබාගත් වන්දි මුදල්වලට අමතරව රජයේ වියත්පුර නිවාස සංකීර්ණයෙන් නිවාස ලබාගෙන ඇති බව අද (07) පාර්ලිමේන්තුවේදී අනාවරණය කෙරුණි. පන්නිපිටිය වීර මාවතේ පිහිටි වියත්පුර නිවාස සංකීර්ණයේ Block 05 හි නිවාස ලබාදෙන ලෙස පහත මන්ත්‍රීවරුන් එවකට පාර්ලිමේන්තුවේ කථානායක වෙත ඉල්ලීම් කර තිබේ. ඒ අනුව පහත සඳහන් මන්ත්‍රීන් 26 දෙනෙක් සඳහා වියත්පුර නිවාස සංකීර්ණයෙන් නිවාස ලබාදී ඇත. ඉහත නිවාස සංකීර්ණයේ නිවාස විකිණීමේදී සාමාන්‍ය ගැණුම්කරුවන් සඳහා නිවාස විකුණුම් ක්‍රමවේදය වන්නේ නිවසේවල වටිනාකමින් මුලින් 50%ක් ලබාදී වසරක් ඇතුළත සියලු මුදල් ගෙවා අවසන් කළ පසු නිවාස ලබාදීමය.  නමුත් පහත සඳහන් මන්ත්‍රීවරුන් මූලික ගෙවීම 25%ක් ලෙස අඩු කොට ඉතිරිය වසර 15ක් තුළ ගෙවීමට ක්‍රමවේදයක් සකසා ගෙන නිවාස මිලදී ගෙන ඇත.  එම නිවාසයන්හි වටිනාකම තීරණය කොට ඇත්තේ දේපළෙහි ආරම්භක තක්සේරු මුදල සහ වර්තමාන තක්සේරු මුදල එකතු කොට එය දෙකෙන් බෙදා ගණනය වන මුදල දේපළෙහි වටිනාකම් වශයෙන් ගෙවීමට කටයුතු සලසා ගෙන බවද අනාවරණය වී ඇත. මේ සම්බන්ධයෙන් පාර්ලිමේන්තුවේදී අදහස් දැක්වූ නියෝජ්‍ය අමාත්‍ය ටී. බී. සරත් මහතා නිවාස ලබාගත් මන්ත්‍රී ලැයිස්තුව පහතින්,", "url": "https://sinhala.adaderana.lk/news/207428"},
{"title": "ජනපතිගේ පස් අවුරුදු සැලැස්මේ සම්පූර්ණ විස්තරේ", "body": "ස්වාධීන ජනාධිපති ධුර අපේක්ෂක රනිල් වික්‍රමසිංහ මහතාගේ ජනපතිවරණ ප්‍රතිපත්ති ප්‍රකාශය  'පුළුවන් සම්මුතිය' අද (29) එළිදැක්වුණි. 'රනිල් සමග රට දිනවන වසර පහක්' යන්න එහි තේමාවයි. ජීවන බර අඩුකිරීම, රැකියා ලබාදීම, බදු සහන, අපනයන ආර්ථිකයකට පරිවර්ථනය ඇතුළු යෝජනා රැසක් ඊට ඇතුළත් ඇතුළත් කර තිබේ. 'රනිල් සමඟ රට දිනවන වසර පහක්' ප්‍රතිපත්ති ප්‍රකාශය මූලික ඉලක්ක පහක් මත පදනම් වී තිබේ. එම ප්‍රතිපත්ති ප්‍රකාශය   යන වෙබ් අඩවිය හරහා ජනාධිපතිවරයා එළිදක්වනු ලැබීය. පස් අවුරුදු සැලැස්මේ විශේෂයෙන් අවධානයට යොමුකර ඇති කරුණු කිහිපයකි.  * බදු ක්‍රමවේදයට වෙනස්කම්. * වෘත්තීය නිපුණයන්ට බද්දෙන් නිදහස් සේවා දිරි දීමනාවක්. * අතුරු බදු අහෝසි කිරීමට පියවර. * රාජ්‍ය ගෙවීම්වල හිඟ මුදල් මාස තුනකට වඩා වැඩි කාලයක් රඳවාගෙන සිටීමට අවසර නැත. * අයවැය හිඟය පියවීම සදහා මහ බැංකුව මඟින් මුදල් අච්චු ගැසීම සපුරා තහනම්. * විදුලි සහ ඉන්ධන මිල, ඒ සඳහා වැය වන මුදල පදනම් කරගෙන තීරණය කළ යුතුයි. විදුලිබල මණ්ඩලය සහ ඛනිජ තෙල් නීතිගත සංස්ථාව පාඩු ලබන්නේ නම්, වහාම හා ඍජුවම මහා භාණ්ඩාගාරය විසින් ඒ සඳහා මුදල් ලබාදිය යුතුයි. * සමාජ ආරක්ෂණය සඳහා වැය කරන මුදල නියමිත ප්‍රමාණයට වඩා අඩු නොකළ යුතුයි. * උවදුරුවලින් පීඩා විඳින අගහිඟකම් ඇති ජනගහනය 10% දක්වා අඩුකර සමාජ ආරක්ෂණ ජාතික ප්‍රතිපත්තියක් සකස් කිරීම. * ජීවනාධාර අවශ්‍ය පවුල් ලක්ෂ 24කට ප්‍රතිලාභ. * දිළිඳු පවුල්වලට උපරිම 15,000ක් දක්වා දීමනා ලබාදෙන අතර එම පවුල්වල වකුගඩු, ආබාධ සහිත අයට සහ වැඩිහිටියන්ට වෙනම දීමනාවක් * මහ බැංකු පනත, රාජ්‍ය මුල්‍ය කළමනාකරණ පනත, රාජ්‍ය ණය කළමනාකරණ පනත සහ ආර්ථික පරිවර්ථන පනත මඟින් නව රැකියා නිර්මාණය කිරීම. * හැම පුරවැසියෙකුටම ඉඩමක හෝ නිවසක අයිතිය. * ජාතික ධනසම්පත අරමුදල ස්ථාපනය. * සමූපකාර ව්‍යාපාරය ප්‍රතිව්‍යුහගතකරණය. * වසර 4ක් තුළ කොළඹ නගරයේ රජය සතු අඩු ආදායම් නිවාසවල අයිතිය නිවැසියන්ට.   * මධ්‍යම පාන්තිකයින්ට සහනදායි නිවාස ණය. * දේශගුණික කාර්යයන් පිළිබ﻿ඳ මහ ලේකම් කාර්යාලයක්. * දේශගුණ විපර්යාස අරමුදලක්. * වී ගොවිතැනට අවශ්‍ය පොහොර හෝ වෙනත් අවශ්‍යතා සඳහා රුපියල් 25,000ක සහනාධාරයක් ඍජුවම වී ගොවීන්ගේ බැංකු ගිණුම් වෙත. * කන්නයෙන් කන්නයට වී වලට සහතික මිලක්. * කුඩා ධීවර යාත්‍රාවන්ගේ සිට බහුදින ධීවර යාත්‍රා දක්වා මිලදී ගැනීම සඳහා සහන ක්‍රමයක්. * ධීවර කර්මාන්තය වෙනුවෙන් ඍජු විදේශ ආයෝජන දිරිමත් කිරීම. * පශු සම්පත් මණ්ඩලය සමග ඉන්දියානු තාක්ෂණය හා දේශීය විදේශීය ආයෝජකයින් සම්බන්ධ කරමින් කිරි අස්වැන්න ඉහළ නංවීමට දැවැන්ත වැඩපිළිවෙලක්. * පාසල් දරුවන්ට නොමිලේ නැවුම් කිරි වීදුරුවක් දිනපතා. * උසස් ජානමය කිරි හරක් 20,000ක් දේශීය කිරි ගොවීන්ට. * දේශීය කිරි ගොවීන් වෙනුවෙන් සහන ණය. * සංචාරක ව්‍යාපාරය කඳුකරයට ව්‍යාප්ත කිරීම. * අනුරාධපුරය සංස්කෘතික උරුමයේ නගරයක් බවට පත්කිරීම. * නව සංචාරක කලාප තුනක්. * ජාත්‍යන්තර වෙළෙඳ කටයුතු ප්‍රවර්ධනය සඳහා ජාත්‍යන්තර වෙළෙඳාම පිළිබඳ කාර්යාලයක්. * බලශක්ති, ප්‍රවාහන, වරාය, නාවික, ගුවන්, කර්මාන්ත ආදි අංශයන්ගෙන් සන්නද්ධ ප්‍රධාන ආර්ථික මධ්‍යස්ථානයක් බවට ත්‍රිකුණාමලය පත්කිරීම. *  සුළු හා මධ්‍ය පරිමාණ ව්‍යවසායකයන් වෙනුවෙන් එන්ටර්ප්‍රයිස් ශ්‍රී ලංකා නමින් නව ආයතනයක්. *  කාබන් බද්දක් හඳුන්වා දීම. * හරිත හයිඩ්‍රජන් ඇතුළු පුනර්ජනනීය බලශක්ති නිෂ්පාදනයට ආයෝජන දිරිමත් කිරීම. * ත්‍රිකුණාමලය බලශක්ති කේන්ද්‍රස්ථානයක් බවට. * ඩිජිටල් පරිවර්ථනයක් උදෙසා තාක්ෂණ ප්‍රවර්ධන පනතක්. * ඩිජිටල් පරිවර්ථන ඒජන්සියක් සහ තාක්ෂණ සහ නවෝත්පාදන සභාවක්. * පූර්ණ ඊ රාජ්‍ය සේවයක්. * සියලු වෘත්තීය පුහුණු පාසල් සහ මධ්‍යස්ථාන සඳහා \"වොකේෂනල් ස්කිල්ස් ශ්‍රී ලංකා\" නව ආයතනය පිහිටුවීම. * පශ්චාත් පාසල් අධ්‍යාපන කොමිසම පිහිටුවීම. * 2026 අවසානයට පෙර පළාත් වෘත්තීය අධ්‍යාපන මණ්ඩල 9ක්. * තාක්ෂණ හා කළමනාකරණ විශ්වවිද්‍යාල විද්‍යායතනයක් සෑම පළාතකටම. * 2029 වනවිට දේශගුණික විපර්යාස ජාත්‍යන්තර විශ්වවිද්‍යාලය හා කෘෂිකර්ම තාක්ෂණ විශ්වවිද්‍යාලය පිහිටු වීම. * සියලු ගුරුවරුන්ට අලුත් දැනුම. * සියලු පාසල් දරුවන්ට ඉංග්‍රීසි අධ්‍යාපනය හා ඉංග්‍රීසි ගුරුවරු 2500ක් අලුතින් බඳවා ගැනීම. * වෛද්‍යවරුන් ප්‍රමුඛ සෞඛ්‍ය කාර්ය මණ්ඩල උදෙසා දේශීය හා විදේශීය පුහුණුවීම්. * වෛද්‍යවරුන්ට විදේශීය පශ්චාත් උපාධි ලබාගැනීමේ පහසුකම්. * කොළඹ ජාතික රෝහල දකුණු ආසියාවේ ප්‍රධානතම රෝහලක් බවට පත්කිරීම. * සුහුරු සෞඛ්‍ය සේවයක් බිහිකරනවා. * පෞද්ගලික රෝහල් නියාමනයට නීති හා පළාත් 9ට පෞද්ගලික රෝහල් ඇති කිරීම. * 2026 වනවිට පලාලි ජාත්‍යන්තර ගුවන්තොටුපොළ පුළුල් කිරීම. * හිඟුරක්ගොඩ ජාත්‍යන්තර ගුවන්තොටුපොළේ වැඩ ආරම්භ කිරීම. * කොළඹ හා ත්‍රිකුණාමලය වරාය සංවර්ධනය. * කළුතර සිට මීගමුව දක්වා තනි මහපුරවරයක් ලෙස සංවර්ධනය කිරීම. * ඩිජිටල් තාක්ෂණයෙන් වාහන හැසිරවීම සිට රියදුරු බලපත්‍ර ලබාදීම. * මහනුවර අධිවේගී මාර්ගයේ වැඩ ඉදිරියට. *යාපනයට ගංගාවක් ව්‍යාපෘතිය හා පාලිආරු ගංගාව හරස් කොට නව ජලාශයක්. *පූනරින් නව නගරය පුනර්ජනනීය බලශක්ති කේන්ද්‍රස්ථානය බවට. * යාපනයේ සාහිත්‍ය උළෙලක් පැවැත්වීම. *ත්‍රිකුණාමලය සන්නද්ධ ප්‍රධාන ආර්ථික මධ්‍යස්ථානයක් බවට. * වතු සේවක ජනතාවට නව ගම්මාන. * ලයින් කාමරවල වෙසෙන අයට ඉඩමක්. * කාන්තාවන් සවිබල ගැන්වීමේ පනත සම්මත කිරීම. * කාන්තා මුලික පවුල් සඳහා රුපියල් ලක්ෂ 10ක උපරිමයකට යටත්ව 3%ක පොලිය යටතේ සහන ණය. * ළමා නිවාස, පෙර පාසල්, අතිරේක පන්ති, ක්‍රීඩා පුහුණු ආයතන සහ දිවා සුරැකුම් මධ්‍යස්ථාන නියාමනය. * ජාතික තරුණ මානසික සෞඛ්‍ය ප්‍රවර්ධනය. * නව පරපුරේ කතිකාව ඇති කරමින් නව අදහස් රාජ්‍ය පාලනයට. * නව ක්‍රීඩා නීතියක්. * ශ්‍රී ලංකා ක්‍රිකට් ආයතනය ප්‍රතිව්‍යුහගතකරණයට ලක්කිරීම. * ක්‍රීඩා පුහුණු ආයතනයක්. * දියගම මහින්ද රාජපක්ෂ ක්‍රිඩාංගණය ජාත්‍යන්තර ක්‍රීඩා පුහුණු මධ්‍යස්ථානයක් කිරීම. එහි තවදුරටත් දක්වා ඇත්තේ රාජ්‍ය සේවයේ අවම ආරම්භක වැටුප 24%ක අවම ප්‍රතිශතයකින් වැඩිකර ජීවන වියදම් දීමනාව සමග දළ වැටුප රු 55,000ක් ලෙසත් අනිකුත් සියලුම තනතුරු සඳහා මුලික වැටුප ඒ අනුව ගලපන බව ද ජනාධිපතිවරයා සිය පස් අවුරුදු සැලැස්ම තුළින් එළිදක්වා ඇත. *වයස අවුරුදු 40ට අඩු රාජ්‍ය සේවක සේවිකාවන්ට සේවා කාර්යක්ෂමතාව වැඩි දියුණු කරලීමට ඉවහල්වන පාඨමාලා හැදෑරීම සඳහා පඩි සහිත නිවාඩු ලබාදීම. * රාජ්‍ය ප්‍රතිපත්ති හා පරිපාලන විශ්වවිද්‍යාලයක් ස්ථාපිත කිරීම. * කුසලතාව මත පදනම් වූ උසස් වීම් ක්‍රමවේදයක්. * රාජ්‍ය සේවය කාර්යක්ෂම හා විධිමත් තලයකට ඔසවා තැබීමට ලැප්ටොප්, ටැබ්, ස්මාර්ට් දුරකථන රාජ්‍ය සේවකයින්ට සහන පදනමින් ලබාදීම. * රජයේ නව නිවාස වැඩ පිළිවෙලේ දී නිවාස හිමිකම් නොමැති රාජ්‍ය සේවකයින්ට ප්‍රමුඛතාවය ලබාදීම. * ආපදා ණය මුදල ඉහළ නැංවීම, දේපළ හා නිවාස ණය යළි ලබාදීම. * නිවසේ සිට රාජකාරී ඉටු කළ හැකි සේවාවවන් නිවසේ සිට ඉටු කිරීමට අවසර. * නිශ්චිත හා විධිමත් ස්ථාන මාරු ක්‍රමයක් හඳුන්වා දීම. * විශ්‍රාමිකයින්ගේ වැටුප් විෂමතා ඉවත් කිරීම. * නවීන පහසුකම්වලින් යුතු ජ්‍යෙෂ්ඨ පුරවැසි රැකවරණ මධ්‍යස්ථාන රට පුරා ඉදි කිරීම. * ජ්‍යෙෂ්ඨ පුරවැසියන් උදෙසා ජාතික ප්‍රතිපත්තිය 2025 වසරේ සංශෝධනය කිරීම. * ජ්‍යෙෂ්ඨ පුරවැසියන්ගේ සමාජ, සංස්කෘතික ජීවිතය පෝෂණය කිරීම සඳහා ප්‍රාදේශීය ලේකම් කාර්යාල සහ ප්‍රජා මණ්ඩල මඟින් විවිධ ක්‍රියාකාරකම් සංවිධානය කිරීම. * ආබාධ සහිත තැනැත්තන් පිළිබඳ එක්සත් ජාතීන්ගේ සම්මුතියේ 4 වැනි ව්‍යවස්ථාව අනුව එවැනි තැනැත්තන්ගේ සියලු මානව අයිතිවාසිකම් හා මුලික නිදහස පූර්ණ වශයෙන් සහතික කිරීම සඳහා නව පනතක් 2025 දී පාර්ලිමේන්තුවට. * සංඥා භාෂා පනත් කෙටුම්පත සම්මත කර ගැනීමටත්, විශේෂ අවශ්‍යතා ඇති තැනැත්තන් සඳහා ජාතික ප්‍රතිපත්තියක් සැකසීම. * ඔවුන් සඳහා වූ ගොඩනැගිලි ප්‍රවේශ ප්‍රතිපත්තිය කාලානුරූපීව සංශෝධනය. * විශේෂ රැකියා කෝටාවක්. * 2025 වසර තුළ රැකියා 100,000ක් ලබාදීම. * සාමාන්‍ය පෙළ සහ උසස් පෙළින් ඔබ්බට අධ්‍යාපනය ලබන්න අවසර නොලැබෙන තරුණ තරුණියන් වෙනුවෙන් සංචාරක, නිෂ්පාදන කර්මාන්ත ආදි පුද්ගලික අංශය හා එක්ව නව වැඩපිළිවෙලක් 2025 වසරේ ආරම්භ කිරීම. * එම තරුණයින්ට ඒ ආයතනවල වෘත්තීය පුහුණුව ලබාදෙන අතර පුරා වසරක් පුරා ඔවුන්ට රජයෙන් රුපියල් 35,000ක දීමනාවක්. * පුද්ගලික අංශයේ කැමැත්ත පරිදි ඔවුන්ට තවත් මුදලක් එක් කිරීම හෝ පුහුණුවෙන් පසු ඔවුන්ට ඒ ඒ සමාගම්වල රැකියා අවස්ථා හිමිකර දීම. * විදෙස් ශ්‍රමිකයින්ට නිවාස යෝජනා ක්‍රම, දිවා සුරැකුම් මධ්‍යස්ථාන, තීරු බදු සහන ආදි පහසුකම්. * විදේශ වෙළෙඳපොළ පිළිබඳ තොරතුරු මධ්‍යස්ථානයක්. * විදේශයන්හි වැඩිහිටියන් රැකබලා ගැනීම, දාරක සුරැකුම් සේවාන්හි රැකියා අවස්ථා. * පොලිස් නිලධාරීන්ගේ ආයතනික මෙන්ම පරිබාහිර විෂය දැනුම හා කුසලතා වැඩිදියුණු කිරීමේ අරමුණින් පොලිස් විශ්වවිද්‍යාලයක් ස්ථාපිත කිරීම. * විවිධාකාරයේ ද﻿ඬුවම් ලබන රැ﻿ඳවියන්, සිරකරුවන් රිමාන්ඩ් හා දිගු කාලීන බන්ධනාගාරගත කිරීම යළි විමසීමකට භාජනය කිරීම. * මත්ද්‍රව්‍ය මැඩලීමෙහි සිට මත්ලෝලීන් පුනරුත්ථාපනය දක්වා සියලු කාර්යයන් ආවරණය වන පරිදි පුළුල් බලතල සහිත මත්ද්‍රව්‍ය මැඩලීමේ අණදෙන මුලස්ථානයක් ස්ථාපිත කිරීමට නව පනතක් කෙටුම්පත් කිරීම. * මහනුවර ආශ්‍රිත බෞද්ධ ශිෂ්ටචාරය පිළිබඳ ඩිජිටල් කෞතුකාගාරයක් බිහි කිරීම. * ත්‍රිපිටක අධ්‍යයනය සඳහා කෘත්‍රීම බුද්ධිය, නව තාක්ෂණික දැනුම ඇසුරින් පහසුකම් ඇති කිරීම හා මහා විහාර විශ්වවිද්‍යාලය ආරම්භ කිරීම. * දක්ෂිණ කෛලාශ කෝවිල් වන්දනාව හඳුන්වා දීම. * දේශීය කලාකරුවන්ගේ කුසලතා ඔපවත් කිරීමට, කලා හා සංස්කෘතික කේෂ්ත්‍රයේ ජාත්‍යන්තර ප්‍රවණතා උකහා ගැනීමටත් අවශ්‍ය පසුබිම සකසා දීමට ආනන්ද කුමාරස්වාමි ජාත්‍යන්තර කලා හා සංස්කෘතික කේන්ද්‍රස්ථානය නම් කිරීම. * දකුණු ආසියානු සංස්කෘතික කේන්ද්‍රයක් පිහිටුවීම. * ජාතික චිත්‍රපට සංස්ථාව වර්තමාන ජාත්‍යන්තර ප්‍රවණතාවයන්ට සරිලන සේ චිත්‍රපට සංවර්ධන කොමිෂන් සභාවක් බවට පත්කර ෆිල්ම් ශ්‍රී ලංකා යනුවෙන් නම් කිරීම. * වාරණ මණ්ඩලය අහෝසි කර ප්‍රසිද්ධ රැගුම් වර්ගීකරණ මණ්ඩලයක් ස්ථාපිත කිරීමට පනත සම්මත කිරීම. * ජනමාධ්‍යවේදය උදෙසා උසස් අධ්‍යාපන ආයතනයක් පිහිටුවීම. * විද්‍යුත් මාධ්‍ය නියාමන කොමිෂන් සභාවක් පිහිටුවීම. * ජනාධිපතිවරණයෙන් පසුව එළැඹෙන පාර්ලිමේන්තු මැතිවරණයෙන් වසරක් ඇතුළත නව ව්‍යවස්ථාවක් සම්පාදනය කිරීමේ වගකීම පාර්ලිමෙන්තුවට ලබාදීම. * විධායක ජනාධිපති ධුරය අහෝසි කරන්නේ ද ? නැද්ද ? යන තීරණය නව පාර්ලිමේන්තුවට පැවරීම. * නව මැතිවරණ ක්‍රමයක් හඳුන්වාදීමේ කාර්යයද නව පාර්ලිමේන්තුවට ලබාදීම. *පුරවැසි ඡන්දයෙන් තේරීපත්වන නියෝජිතයින්ට රජය සමග ව්‍යාපාර කරලීම අහුරන නීති සම්මත කිරීම. * දෙවැනි මන්ත්‍රණ සභාවක් ස්ථාපිත කිරීම. * ඍජුවම ජනතා හඬට සවන්දීමේ අභිලාෂය ඇතිව සමාජ කොන් කිරීම් සහ බැහැරකිරීම් වැළැක්වීම උදෙසා ස්ථාපිත කෙරෙන සමාජ සාධාරණ කොමිසමස් ස්ථාපිත කිරීම. *ප්‍රාදේශීය ග්‍රාමීය ජනතාව සංවර්ධන තීරණ ගැනීමේ ක්‍රියාවලියට සක්‍රීයව දායක කරගැනීම ජන සභාවන්හි අරමුණයි. දැනට නියමු ව්‍යාපෘති ගණනාවක් ක්‍රියාත්මකයි. ඒවායේ අත්දැකිම් පදනම් කරගනිමින් රට පුරා ග්‍රාමසේවා වසම් 14,002ක ඇති 50,000 ඉක්මවන ගම්මාන සියල්ල නියෝජනය වන පරිදි ජන සභා පිහිටුවීම. \r\n   by   on Scribd", "url": "https://sinhala.adaderana.lk/news/200457"},
{"title": "ජාතික ජන බලවේගයේ ප්‍රතිපත්ති ප්‍රකාශයේ සම්පූර්ණ විස්තරය", "body": "ජාතික ජන බලවේගය සිය ජනාධිපතිවරණ ප්‍රතිපත්ති ප්‍රකාශය අද (26) එළිදැක්වීමට පියවර ගත්තේය. එය නම් කර ඇත්තේ   යනුවෙනි. එමගින් ඔවුන් නිෂ්පාදන ආර්ථිකයක් ගොඩනගා ගැනීම තීරණාත්මක හා ප්‍රමුඛතම කාර්යක් ලෙස සලකා ඇති අතර, එම ප්‍රතිපත්ති ප්‍රකාශයේ විද්‍යාව හා තාක්ෂණය සඳහා වැඩි ඉඩක් ලබා දී ඇත. රට තුළින් සොයාගත හැකි ස්වාභාවික සම්පත්, වෘත්තිය හා පුහුණු ශ්‍රම සම්පත්, ඛනිජ සම්පත්, තොරතුරු හා මෘදුකාංග තාක්ෂණය, සංචාරක කර්මාන්තය, කෘෂිකර්ම, සාගර සම්පත් මෙන්ම නිර්මාණශීලි කර්මාන්ත වැනි කේෂ්ත්‍රයන් කෙරෙහි එහි අවධානය යොමුකර ඇත.  නිෂ්පාදන ආර්ථිකයක් සැලසුම් කිරීමේ සිට ප්‍රතිලාභ බෙදීයාම දක්වා වූ ක්‍රියාවලියේදී සියලු ජාතිකයන්ට එහි කොටස්කරුවන් කර ගැනීම ඔවුන්ගේ අපේක්ෂාව වී තිබේ. මෙම ප්‍රතිපත්ති ප්‍රකාශය ප්‍රධාන කොටස් 4ක් යටතේ නිර්මාණය කර ඇත. එහි පිටු 230ක් අඩංගුය.   ජාතික ජනබලවේගය සිය අධ්‍යාපන ප්‍රතිපත්තිය අරමුණ කරගෙන ඇත්තේ දියුණු මානවවාදී හා වගකීම් සහිත පුරවැසි සමාජයක් ගොඩනැගීම සඳහාය. ඒ සඳහා ගුණාත්මක අධ්‍යාපනයක් ලබා ඔවුන්ගේ අරමුණු වී තිබේ.  එම අරමුණු සාක්ෂාත් කර ගැනීම සඳහා අධ්‍යාපන ක්ෂේත්‍රයට රාජ්‍ය ආයෝජන ඉහළ දැමීමටත් දැනට වෙන්කරනු ලබන ප්‍රමාණය ක්‍රමයෙන් 6% දක්වා වැඩි කිරීමටත් ඔවුන්ගේ අපේක්ෂාව බවද පෙන්වා දී තිබේ.  එහිදී අවුරුදු 03 සිට 05 දක්වා වන සියලු දරුවන් සඳහා විධිමත් මුල් ළමාවිය සංවර්ධන අධ්‍යාපනයක් ලබාදීමත් සෑම දරුවෙකුටම සිය නිවසේ සිට හෝ දෙමාපියන්ගේ සේවා ස්ථානයේ සිට කි.මී 02ක් ඇතුළත මුල් ළමාවිය සංවර්ධන අධ්‍යාපන මධ්‍යස්ථානයක් ලබා දීමටත් පියවර ගෙන ඇත. තවද දරුවන්ගේ කායික හා මානසික තත්ත්වයන්ට ගෝචර වන පරිදි හා සමාජ ජීවිතයට පිවිසීමට අවශ්‍ය වන යහපත් පුරුදු, ආකල්ප හා ආචාරධර්ම වර්ධනය කරන ක්‍රියාකාරම් ඇතුළත් වන වැඩසටහන් මෙන්ම මව් භාෂාවට අමතරව කථන සන්නිවේදන භාෂා ලෙස ඉංග්‍රීසි ඇතුළු අනෙකුත් ජාතික භාෂා වැඩසටහන් ද ඇතුළත්ය.  නිරෝගී හා සෞඛ්‍ය සම්පන්න පුරවැසියෙක් බිහිකිරීම සඳහා රෝග නිවාරණය මෙන්ම රෝග වැළැක්වීම අරමුණ කරගත් කාර්යක්ෂම සෞඛ්‍ය සේවයක් ඇති කිරීමට ජාතික ජනබලවේගය අපේක්ෂා කරයි. එහි සෞඛ්‍ය සඳහා වන රජයේ වියදම් කෙටි කාලයක් ඇතුළත අවම වශයෙන් දළ දේශීය නිෂ්පාදනයෙන් 3%ක් ඉලක්ක කරගනිමින් ක්‍රමිකව වැඩි කිරීමටද අපේක්ෂා කර තිබේ. නාගරීකරණයත් සමග ලංකාවේ සෑම ප්‍රධාන නගරයකම පාහේ නිවාස ප්‍රශ්නය උග්‍රව පවතින බැවින් සීමිත ඉඩම් ප්‍රමාණය මනාව කළමනාකරණය කරමින් හා ජනතා අවශ්‍යතාව සැලකිල්ලට ගනිමින් හැකි සෑමවිටම මහල් නිවාස සංකීරණ ඉදිකිරීම ඔවුන්ගේ අපේක්ෂාව වී තිබේ. තරග සහභාගීත්වය සහ ජයග්‍රහණය සඳහා පමණක් නොව නිරෝගීමත්, විනයගරුක සහ බුද්ධිමත් ජන සමාජයක් නිර්මාණය කර ගැනීමේ ක්‍රියාවලියේදී ද ක්‍රීඩාවේ කාර්යභාරය අතිශය වැදගත් වන බව ඔවුන් පෙන්වා දෙයි. තවද දේශපාලනීකරණය වූ සියලු ක්‍රීඩා ආයතන සහ ක්‍රීඩාවන් එයින් මුදා ක්‍රීඩාවේ අරමුණු වෙනුවෙන් ක්‍රියාත්මක වන ස්වාධීන සහ දියුණු ආයතන බවට පත්කිරීමත් ඔවුන් සිය ප්‍රතිපත්ති ප්‍රකාශය මගින් අපේක්ෂා කර තිබේ. කලා සංස්කෘතික අවකාශය යනු සමාජයක අතිසංවේදී කලාපයක් බැවින් එම අඩවිය මානව සමාජය වෙත කරන බලපෑම සන්නිවේදනය වන්නේ කල්ගත වී වුවද වර්තමාන ලාංකේය සමාජ පරිහානියේ විශාල පදාසයක් මතුවන්නේද මෙම කලාපයේ දුබල බව නිසාවෙන් බව එහි සඳහන් ය. සියලු ජීවීන්ගේ පැවැත්ම තහවුරු කෙරෙන තිරසර පරිසරයක් දැක්ම කරගත් පරිසර ප්‍රතිපත්තිය සමාජ ආර්ථිකය සංවර්ධනය සහ පරිසරය අතර සමතුලිතතාව රැකෙන පරිදි ස්වාභාවික සම්පත් භාවිතය, තිරසර කළමනාකරණයේදී සහභාගීත්ව ප්‍රවේශය, දේශගුණික විපර්යාසවලින් ඇතිවන පීඩාවන් අවම කිරීම, දැනුම කුසලතා ආකල්ප හා මනෝභාවයන් මගින් ගොඩනැගෙන නිරෝගී ජන සමාජයක් සහ තුලිත පරිසරයක් උදෙසා ප්‍රමුඛතාව ලබාදීම ඔවුන් මෙමගින් අපේක්ෂා කර ඇත. ජනමාධ්‍ය අවභාවිතය වළක්වමින් සුභාවිත ජනමාධ්‍යක් මගින් සමාජ, දේශපාලන, ආර්ථික හා සංස්කෘතික පුනරුදයේ ගාමික බලවේගයක් ලෙස ජනමාධ්‍යයන්ද, එහි නිරත මාධ්‍යකරුවාද, එහි බලපෑමට ලක්වන ග්‍රාහක සමාජයද මෙහෙයවමින් වඩාත් ප්‍රශස්ත ජනමාධ්‍ය භාවිතයකට අවශ්‍ය තාක්ෂණික පහසුකම්, පුහුණුව මෙන්ම වෘත්තිය අභිමානය සුරක්ෂිත කරලීමට ඔවුන් අපේක්ෂා කරනු ලබයි. එහිදී සියලු ක්ෂේත්‍රයන් හී මාධ්‍යකරුවන් ඇගයීමට හා ජන සම්භාවනයට පාත්‍ර කිරීම සඳහා විධිමත් සම්මාන උළෙලක්, මාධ්‍යවේදීන්ට අවශ්‍ය මාධ්‍ය උපකරණ මිලදී ගැනීම සඳහා අඩු පොලී ණය පහසුකම් සැපයීමටද ඔවුන් අපේක්ෂා කර ඇත. • සහනාධාර අවශ්‍ය ජ්‍යෙෂ්ඨ පුරවැසියන්ට රුපියල් 5,000ක මාසික දීමනාවක්. • ප්‍රාදේශීය ලේකම් කොට්ඨාස මට්ටමින් නව වැඩිහිටි සත්කාර මධ්‍යස්ථාන. • පෞද්ගලික සත්කාරක මධ්‍යස්ථාන උනන්දු කරමින් රජය මගින් ඒවා නියාමනය. • වැඩිහිටියන් රැක බලා ගැනීම සඳහා වෘත්තීය පුහුණුව, සුළු සහ මධ්‍යපරිමාණ ව්‍යවසායන් සඳහා රජය මගින් දිරි ගැන්වීම්. • සේවක අර්ථසාධක අරමුදල් වැනි අරමුදල් වඩා ඉහළ ප්‍රතිලාභ සහිත සහ ආරක්ෂිත ආයෝජනය. • විශ්‍රාම වැටුප් අරමුදල් සුරක්ෂිතව ආයෝජනය කර අඛණ්ඩ ප්‍රතිලාභ ලබාදීමට මූල්‍ය සහ රක්ෂණ සේවා දිරි ගැන්වීම. • ජ්‍යෙෂ්ඨ පුරවැසියන්ගේ ස්ථාවර තැන්පතු සඳහා සාමාන්‍ය බැංකු පොලී අනුපාතයට වඩා 5%ක වැඩි පොලී ප්‍රතිශතයක්. • විෂය විශේෂඥයින් විසින් සකසන රට තුළ සිටින ආබාධ සහිත පුද්ගලයින්ගේ සවිස්තරාත්මක දත්ත පද්ධතියක්. • අඩු ආදායම්ලාභී පවුල්වල ආබාධ සහිත පුද්ගලයින් සඳහා මසකට රුපියල් 10,000ක මූල්‍යාධාරයක්. • ආබාධ සහිත පුද්ගලයින්ට අධ්‍යාපනය, පුහුණුව, රැකියා සහ ජීවනෝපාය අවස්ථා සඳහා පහසුකම්. • කාන්තා මූලික පවුල්, තනි මාපිය පවුල් සහ ගෘහස්ථ හිංසනයෙන් පීඩාවට පත්වූ කාන්තාවන් සඳහා සමාජ ආරක්ෂණය. • අවශ්‍යතා ඇති පුද්ගලයින්ට ඔවුන්ගේ ආදායම් මට්ටම් මත පදනම්ව මූල්‍ය ආධාර. • අවශ්‍යතා සහ ඉල්ලීම් මත පදනම්ව නීති ආධාර සහ උපදේශන සේවා. • අවශ්‍ය අවස්ථාවන්හිදී විකල්ප නවාතැන් පහසුකම්, රැකියා සහ වෙනත් ආධාර. • වැන්දඹුභාවය, ගෘහස්ත ප්‍රචණ්ඩත්වය ආදිය නිසා පීඩාවට පත් කාන්තාවන්ට සමාජීය සහ චිත්තවේගීය සහය සහතික කිරීම සඳහා යාන්ත්‍රණයක්. • අවශ්‍යතා ඇති නිදන්ගත රෝගී පුද්ගලයින්ට අවම වශයෙන් මසකට රුපියල් 10,000ක් මුල්‍යාධාරයක්. • රටේ සියලුම අංශවල ශ්‍රමිකයින්ට අදාළ වන පරිදි විශ්‍රාම වැටුප් පිළිබඳ පුළුල් ප්‍රතිපත්තියක් සකස් කර ක්‍රියාත්මක කිරීම. • විශ්‍රාම වැටුප් දෙපාර්තමේන්තුවේ සහ මහ බැංකුවේ අධීක්ෂණය යටතේ විශ්‍රාම වැටුප් අරමුදලක්. • දැනට රාජ්‍ය අංශයේ හෝ විධිමත් ආයතනික අංශයේ රැකියාවක් නොකරන ගොවීන්, ධීවරයින් ඇතුළු සෑම පුරවැසියෙකුම විශ්‍රාම වැටුප් ක්‍රමයට සම්බන්ධ වීමට දිරිමත් කිරීම. • හදිසි ආපදා/ආබාධ අවස්ථාවකදී හෝ විශ්‍රාම ලැබීමෙන් පසු මෙම විශ්‍රාම වැටුප් අරමුදල රක්ෂණ අරමුදලක් ලෙසද ක්‍රියාත්මක කරවීම. සමාජ සංවර්ධනයේ ගාමක බලවේගය මෙන්ම නිෂ්පාදන සාධක අතර ප්‍රමුඛ වන්නේ ද මානව ශ්‍රමය බැවින් සේව්‍ය - සේවක සම්බන්ධතා ජාලය මානුෂීයකරණයට ලක්කර ශ්‍රමයේ ගෞරවය සහ නිසි වටිනාකම ලැබෙන ක්‍රමයක් ස්ථාපිත කිරීම මෙහි අරමුණ වී තිබේ. එහිදී වැටුප් විෂමතා අවම කරන හා සේවකයා දිරිගන්වන ජාතික වැටුප් ව්‍යුහයක්, සියලු ශ්‍රමිකයන් ආවරණය වන පරිදී සමාජ ආරක්ෂණ අරමුදලක් පිහිටුවීමට ඔවුන් සිය ප්‍රතිපත්ති ප්‍රකාශය මගින් අපේක්ෂා කර ඇත. තවද කාන්තාවන්ට විධායක හා කළමනාකරණ ක්ෂේත්‍රවල ඵලදායී ලෙස රැකියාවේ නියැලීමට ඇති බාධා ඉවත් කිරීමට මෙන්ම රැකියා අවස්ථා තෝරා ගැනීමේදී වෙනස්කොට නොසැලකීම හා සැමට සම අවස්ථා ලබා දීමටත් ඔවුන් අපේක්ෂා කර තිබේ. තවද දැනට පවතින විශ්‍රාම වැටුප් යෝජනා ක්‍රමවල ඇති විෂමතාවන්ද ඉවත් කිරීමටත් අපේක්ෂා කර තිබේ. රාජ්‍ය අංශයේ බඳවා ගැනීම්, උසස්වීම් සහ ස්ථාන මාරුවීම් සඳහා දේශපාලන මැදිහත්වීම්වලින් තොරව සුදුසුකම් සහ නිපුණතා මත කයුතු කිරීමත් මෑන්පවර් සේවකයින්ගේ රැකියා සුරක්ෂිතතාව සහිත සාධාරණ වැටුප් සහතික කිරීමත් ඔවුන් අපේක්ෂා කර ඇත. එමෙන්ම මේ වනවිට ප්‍රබල මාතෘකාවක් බවට පත්ව ඇති විරැකියාව සම්බන්ධව ද ඔවුන් සිය ප්‍රතිපත්ති ප්‍රකාශය මගින් අවධානය යොමු කර තිබේ. ඒ අනුව එහි සඳහන්ව ඇත්තේ රැකියා විරහිත උපාධිධාරීන් විධිමත් ක්‍රමවේදයක් යටතේ රැකියා ලබා දීමට පියවර ගන්නා බවත් ඒ අනුව 20,000ක් ගුරු සේවය සඳහාද විද්‍යා, තාක්ෂණ, ඉංජිනේරු ගණිත උපාධිධාරීන් (STEM) 3000ක් සහ STEM නොවන උපාධිධාරීන් 9000ක් තොරතුරු තාක්ෂණ ක්ෂේත්‍රයටත් බඳවා ගැනීමට අපේක්ෂා කර තිබේ. තවද දේශීය ආදායම් දෙපාර්තමේන්තුව, රේගු දෙපාර්තමේන්තුව සහ විදේශ සේවාවට මෙන්ම සංචාරක කර්මාන්තවට තවත් 3000ක පිරිසක් බඳවා ගැනීමටද ඔවුන් අපේක්ෂා කර තිබේ. ස්ත්‍රීන් යනු සමස්ත සමාජ ව්‍යහයේ බැහැර කළ නොහැකි ප්‍රධාන කොටසක් වුවද ඔවුන්ට නිරතුරු හිමිවන්නේ අසමාන ස්ථානයක් බැවින් සියල්ලන්ටම සියලු අයිතීන් දිනා ගනිමින් සාධාරණ සමාජයක් නිදහස් ස්ත්‍රියක් යන අභිලාශය සාක්ෂාත් කර ගැනීමට එම සිය ප්‍රතිපත්ති ප්‍රකාශය මගින් අපේක්ෂා කරයි. තවද සමරිසි සහ සංක්‍රාන්ති සමාජභාවී ජන කොටස්වලට යුක්තියේ ප්‍රවේශය අහිමි වී ඇති බැවින් සියල්ලන්ට ම එකසේ සමානාත්මතාවයෙන් යුතුව සලකන සාධාරණ සමාජයක් තුළ කිසිදු ජන කණ්ඩායමක් කණ්ඩායමක් ඔවුන්ගේ අනන්‍යතාව හෝ ලිංගික දිශානතිය හේතුවෙන් ආන්තිකරණයට ලක් නොවිය යුතු බවත් ඔවුන් එමගින් පවසා තිබේ. එහිදී ස්ත්‍රී පුරුෂ සමාජභාවී සමානාත්මතාව උදෙසා ආර්ථික සාධාරණත්ය, වැටුප් නොලබන ස්ත්‍රී ශ්‍රමය ආර්ථිකයට සිදුකරන දායකත්වය අගයන රාජ්‍ය ප්‍රතිපත්ති ඇතුළු මූලධර්ම කිහිපයක් කෙරෙහි ඔවුන් ඔවුන් සිය අවධානය යොමු කර තිබේ. එමගින් ස්ත්‍රී පුරුෂ සමාජභාවය අනුව ඉපැයුම් අතර පරතරය ඇතිවන අවස්ථා හඳුනාගනිමින් එය අවසන් කිරීමට පියවර ගැනීමට ද අපේෂා කර තිබේ. එමෙන්ම ස්ත්‍රීන් බහුලව මුහුණ දී සිටින අධික පොලී අයකරගන්නා අයුක්ති සහගත ක්ෂුද්‍ර මූල්‍ය ණය බරින් ඔවුන් නිදහස් කිරීම සඳහා කටයුතු කිරීමටද ඔවුන්ගේ ප්‍රතිපත්ති ප්‍රකාශය මගින් අවධානය යොමු කර ඇත. තුන්වන අදියර යටතේ ඔවුන් ජාත්‍යන්තර මූල්‍ය අරමුදල සමග සම්බන්ධ වෙමින් කටයුතු කරන ආකාරය පිළිබඳව පැහැදිලි කර තිබේ.  දුප්පත් හා අසරණභාවයට පත් කොට ඇති ජනතාව එම තත්ත්වයෙන් මුදා ගැනීම සඳහා වඩාත් ශක්තිමත් හා නිවැරදි වැඩපිළිවෙලක අඩංගුව හා එය ක්‍රියාත්මක කළ යුතු ආකාරය පිළිබඳව ජාත්‍යන්තර මුල්‍ය අරමුදල සමග නැවත සාකච්ඡා කිරීම. ජාත්‍යන්තර මුල්‍ය අරමුදල ඉදිරිපත් කර ඇති අදායම් පාදක වියදම් කළමනාකරණ යෝජනා නැවත සමාලෝචනය කිරීම සඳහා කාර්යක්ෂම බදු පරිපාලනය හා ආණ්ඩුවේ වියදම් කළමනාකරණය පිළිබඳ නව යෝජනා ඉදිරිපත් කිරීම. ණය තිරසර බව පවත්වා ගැනීම හා දරාගත හැකි මට්ටමක ණය පොලී තබා ගැනීම ඉලක්ක කරගනිමින්, අවශ්‍යතාවය අනුව ණය සමාලෝචන කටයුතුවලදී භාවිත කිරීම සඳහා විකල්ප ණය තිරසරකරණ විශ්ලේෂණයක් පිළියෙළ කිරීම. රාජ්‍ය මුල්‍ය විනිවිදභාවය සහ ආණ්ඩුවේ වගවීම සහතික කිරීමට හා ණය අවභාවිතය සිදුකළ පුද්ගලයින්ට එරෙහි නීතිමය පියවර ගැනීම සඳහා ආණ්ඩු විසින් ලබා ගත් විදේශ ණය පිළිබඳ සවිස්තරාත්මක ණය විගණනයක් කඩිනමින් සිදුකිරීම. රටේ සහ බැංකු පද්ධතියේ ණය ශ්‍රේණිගත කිරීම ඉහළ දමා ගැනීම සඳහා රාජ්‍ය මුල්‍ය හා මුල්‍ය විනය වැඩි දියුණු කිරීම. රාජ්‍ය මුල්‍ය ප්‍රතිපත්ති ක්‍රියාත්මක කරන ආකාරය සම්බන්ධයෙන් එහි දැක්වෙන යෝජනා පහත පරිදි වේ. ජාත්‍යන්තර ගනුදෙනු සම්බන්ධයෙන් කටයුතු කිරීමට විශේෂ අංශයක් සහිතව බදු ප්‍රතිපත්ති සැලසුම් කිරීම සහ ක්‍රියාත්මක කිරීම සඳහා නව ඒකකයක් පිහිටුවීම. බදු පරිපාලනය කාර්යක්ෂම කිරීම සඳහා අවශ්‍ය නීති ප්‍රතිසංස්කරණ සිදුකිරීම. දේශීය අදායම් දෙපාර්තමේන්තුවේ කාර්ය මණ්ඩල පුහුණුව සහ ධාරිතා සංවර්ධනය කිරීම. හිඟ බදු කඩිනමින් අය කිරීමට අවශ්‍ය ක්‍රියාමාර්ග ගැනීම. බදු අය කිරීමේ කාර්යක්ෂමතාව හා සාධාරණ බව තහවුරු කිරීම සඳහා සුරාබදු දෙපාර්තමේන්තුව, ශ්‍රී ලංකා රේගුව, මෝටර් රථ වාහන දෙපාර්තමේන්තුව, ඉඩම් රෙජිස්ට්‍රාර් කාර්යාලය ඇතුළු අදාළ රාජ්‍ය ආයතනවල මෙහෙයුම් දේශීය අදායම් දෙපාර්තමේන්තුව සමග ජාලගත කිරීම. රාජ්‍ය සේවා ලබා ගැනීම හා රජය සමග කටයුතු කිරීමට සෑම පුරවැසියෙකුටම නිශ්චිත ඩිජිටල් හඳුනා ගැනීමේ කේතයක් ලබාදීම. පුද්ගලයින් සඳහා වන වාර්ෂික බදු නිදහස් සීමාව රුපියල් ලක්ෂ 12 සිට ලක්ෂ 24දක්වා වැඩිකිරීමට සහ බදු කාණ්ඩ (Tax Brackets) හා බදු අනුපාත (Tax Rates) සාධාරණ ලෙස සංශෝධනය කිරීම. බදු මූලධර්මවලට අනුකූලව බදු පදනම (Tax Base) පුළුල් කිරීමේ ක්‍රියාමාර්ග ගැනීම. වැට් (VAT)බදු එකතු කිරීම විධිමත් සහ කාර්යක්ෂම කිරීම සඳහා පොයින්ට් ඔෆ් සේල්ස් (POS) යන්ත්‍ර සහ ඩිජිටල් ඉන්වොයිසින් ක්‍රම හඳුන්වාදීම. දේශීයව නිෂ්පාදනය කරන කිරි, බිත්තර ඇතුළු අත්‍යවශ්‍ය ආහාර, ළදරු කිරි, ඖෂධ, පාසල් පොත් හා උපකරණ, සඟරා, පුස්තකාල සේවා, කෘෂි උපකරණ, පොහොර, සූර්ය පැනල සහ උපාංග, පුනර්ජනනීය බලශක්ති ජනන යන්ත්‍ර, ආබාධ සහිත පුද්ගලයන් භාවිතා කරන වාහන උපකරණ පරිපථ, දේශීය නිෂ්පාදන මෘදුකාංග, තොරතුරු තාක්ෂණ සේවා, පර්යේෂණ හා සංවර්ධන සේවා සඳහා වැට් බද්ද 0% අනුපාතයට ගෙන ඒම. වැට් බද්දට අදාළ භාණ්ඩ වර්ගීකරණය කොට ඒ ඒ කාණ්ඩය සඳහා වෙනස් බදු අනුපාත හඳුන්වා දීම. ආදාන වැට් බද්ද (Input VAT) මත වන අපනයන සංවර්ධන බදු අපනයනකරුවන්ට කඩිනමින් ආපසු ලබාදීම. බදු තක්සේරු කිරීම, බදු වාර්තා ගොනුකිරීම, බදුගෙවීම, හා අතිරික්ත බදු ආපසු ගෙවීම සඳහා ජංගම දුරකථන මඟින් ගෙවීමේ පහසුකම්ද සහිත මාර්ග ගත ක්‍රමවේදයක් හඳුන්වා දීම. ආනයන හා අපනයන වෙළෙඳ පහසුකම් සැලසීමට අනෙකුත් රාජ්‍ය ආයතන සහ ශ්‍රී ලංකා රේගුව ඒකාබද්ධ කරමින් තනි සේවා කවුළුවක් පිහිටුවීම. සාධාරණ ලෙස රේගු බදු ආදායම වැඩි කර ගැනීම සඳහා පවතින සංකීර්ණ තීරුබදු අනුපාත ව්‍යුහය සරල කිරීම. ජාත්‍යන්තර ගනුදෙනු සහ හුවමාරු මිල මත සිදුවන බදු කාන්දුවීම්, බදු පැහැර හැරීම්, ඌන ඉන්වොයිසින් හා අධි ඉන්වොයිසින්, වැළැක්වීමට රටවල් අතර ස්වයංක්‍රීය තොරතුරු හුවමාරුව වැනි ක්‍රියාමාර්ග හඳුන්වා දීම. ජාත්‍යන්තර ගිවිසුම්වලට අනුකූලව සහ අදාළ මාර්ගෝපදේශ අනුව ජාත්‍යන්තර ගනුදෙනු මත අවම ගෝලීය බද්දක් පැනවීම.   ඩිජිටල් රාජ්‍යකරණය ද ජාතික ජන බලවේගයේ ප්‍රතිපත්ති ප්‍රකාශයේ මූලික වශයෙන් වැඩි අවධානයක් යොමුකර ඇති අංගයකි. එහි ප්‍රධාන කරුණු කිහිපයක්... • තොරතුරු තාක්ෂණ නිෂ්පාදන සහ විසඳුම් සඳහා කේන්ද්‍රස්ථානයක් ලෙස ප්‍රවර්ධනය කිරීම සඳහා ගෝලීය අලෙවිකරණ ව්‍යාපාරයක් දියත් කිරීම. \r\n  \r\n• ප්‍රතිචාරාත්මක රාජ්‍ය අංශයක් බිහි කිරීම සඳහා ප්‍රධාන රාජ්‍ය ආයතන ඩිජිටල්කරණය කිරීම. • සදාචාරාත්මක AI භාවිතය... • 2030 වනවිට තොරතුරු තාක්ෂණ ශ්‍රම බළකාය 200,000 දක්වා වැඩිකිරීම ක්ෂුද්‍ර, සුළු හා මධ්‍ය පරිමාණ ව්‍යවසායකයින්ගේ ආර්ථික කටයුතු යථාතත්වයට පත්කිරීම හා හිඟ ණය සඳහා සහන සැලසීමට නව සහන බැංකුවක් ස්ථාපිත කිරීම. ව්‍යවසායකයින් සඳහා දිගුකාලීන මුල්‍යකරණය, නව ව්‍යාපාර ආරම්භ කිරීම සහ ව්‍යපාර ප්‍රසාරණය කිරීම සඳහා නව ජාතික සංවර්ධන බැංකුවක් ස්ථාපිත කිරීම. කුඩා පරිමාණයේ ගොවියන්, නිෂ්පාදකයින්, ව්‍යවසායකයින් සහ ආයෝජකයින් සඳහා මූල්‍ය පහසුකම් සැපයීමට සමුපකාර, සමෘද්ධි හා ප්‍රාදේශීය සංවර්ධන බැංකු කාර්යක්ෂම ලෙස මෙහෙයවීම. නීතිමය විධිවිධාන සහ මාර්ගෝපදේශ උල්ලංඝනය කරමින් ලබාදී ඇති ක්ෂුද්‍ර මුල්‍ය ණය පිළිබඳ සමාලෝචනය කොට අගතියට පත් පාර්ශ්වයන්ට සහන සැලසීම ක්ෂුද්‍ර මූල්‍ය සේවා සපයන ආයතන ශ්‍රී ලංකා මහ බැංකුවේ ලියාපදිංචි කිරීම දිරිගැන්වීම සහ එම කටයුතු අධීක්ෂණය විධිමත් කිරීම. විදේශ විනිමය වෙළෙඳපොළ ඇතුළු මූල්‍ය වෙළඳපොළවල ස්ථාවරත්වය සඳහා ප්‍රතිපත්ති පොලී අනුපාතික ස්ථායී කිරීම. බැංකු මුදල් සහ ඉතුරුම් නිෂ්පාදන ආර්ථික ක්‍රියාකාරකම්වල විධිමත්ව ආයෝජනය කිරීමට නව මූල්‍ය යෝජනා ක්‍රම හඳුන්වා දීම. රාජ්‍ය ආයතන අතර සම්බන්ධීකරණය විධිමත් කිරීම මගින් ශ්‍රී ලංකා මහ බැංකුවේ මූල්‍ය බුද්ධි ඒකකය ශක්තිමත් කිරීම. ස්ථාවරත්වය සහ කාර්යක්ෂමතාව වැඩිදියුණු කිරීම සඳහා රාජ්‍ය බැංකු ප්‍රතිප්‍රාග්ධනීකරණය (Recapitalization)කිරීම. \r\n  නව ආණ්ඩු ක්‍රම ව්‍යවස්ථාවක් කෙටුම්පත් කරනු ලබන අතර එය මහජනතාව වෙත ඉදිරිපත් කර, සංවාදයකින් අනතුරුව අවශ්‍ය වෙනස්කම් සිදුකොට ජනමත විචාරණයක්ද සමග සම්මත කර ගනු ඇත. සමාජ හා ආර්ථික අයිතිවාසිකම් ආරක්ෂා කිරීම පිළිබඳ ජාත්‍යන්තර ප්‍රඥප්තියට අනුකූළ අයිතීන් මූලික අයිතිවාසිකම් ලෙස පිළිගනිමින් බලාත්මක කිරීම. \r\n  \r\nළමා, කාන්තා සහ ආබාධ සහිත ප්‍රජාවගේ අයිතිවාසිකම් පිළිබඳ ආණ්ඩුක්‍රම නීතිය ජාත්‍යන්තර ප්‍රඥප්තීන්ට අනුකූළ වන ලෙස පුළුල් කිරීම. රැකියා සඳහා රට තුළ සහ රටින් පිටත සංක්‍රමණික පුද්ගලයන්ගේ ඡන්ද අයිතිය තහවුරු කිරීම. ජාතිකත්වයන් අතර අසමගිය සහ ආගමික වෛරය ඇති නොකරන, ස්ත්‍රී  පුරුෂභාවය හෝ වෙනත් කරුණු මත වෙනස් කොට නොසැලකීම යන කොන්දේසිවලට යටත්ව භාෂණයේ නිදහස තහවුරු කිරීම. •  •  •  •  •  •  •  •  •  •  •  අධිකරණය මගින් ස්වාධීනව හා කාර්යක්ෂමව යුක්තිය පසිඳලීම මෙන්ම මහජනයාට ඒ ක්‍රියාවලිය පිළිබඳව ඇති විශ්වාසයත් නීතියේ ආධිපත්‍යය ස්ථාපිත කිරිමෙහිලා අතිශය වැදගත් වේ.  නමුත් අද ලංකාවේ මෙම ක්‍රියාවලිය අධික මිල සහිත, මහජනතාවගෙන් ඈත් වූ සහ ජනතා විශ්වාස පළුදු වූවකි.  ස්වාධීන, කාර්යක්ෂම, විනිවිදභාවයෙන් යුත් හා මහජනතාවට දැරිය හැකි අධිකරණ පද්ධතියක් ඇති කිරීමෙන් ඒ පිළිබඳව බිඳීගිය ජනතා විශ්වාසය නැවත ගොඩනගා ගැනීමට ජාතික ජන බලවේගය අපේක්ෂා කරයි. නීති විශේෂඥ කමිටුවක් මගින් පවතින නීති සමලෝචනය කොට අවශ්‍ය  නීති යාවත්කාලීන කිරීම. අධිකරණ ක්‍රියාවලියට නවීන තාක්ෂණය හඳුන්වාදීමට පියවර ගැනීම සහ විනිශ්චයකාරවරුන්ට හා කාර්ය මණ්ඩලයට ඒ සම්බන්ධ නිසි පුහුණුව ලබාදීම ආදිය තුළින් අධිකරණ ක්‍රියාවලිය වඩා සුමට හා කාර්යක්ෂම කිරීම. සුහුරු අධිකරණ ශාලා ඇති කිරීමට අවශ්‍ය පියවර ගැනීම සහ අධිකරණ වාර්තා මෘදු පිටපත් පවත්වාගෙන යාම. ඉහළ හා පහළ අධිකරණවල විනිශ්චයකාරවරුන්ට සහාය වීමට පර්යේෂණ නිලධාරීන් පත් කිරීම දකුණු ආසියානු කලාපයේ ජාත්‍යන්තර වාණිජ ගනුදෙනු  \r\nපදනම් කරගෙන හටගන්නා ගැටලු‍ බේරුම්කරණය සහ සමථකරණය කිරීම සඳහා ජාත්‍යන්තර බේරුම්කරණ සහ සමථකරණ මධ්‍යස්ථානයක්. රජයේ රස පරීක්ෂක දෙපාර්තමේන්තු ශාඛා පළාත්බදව පිහිටුවීම. සොරාගත් වත්කම් නැවත අයකරගැනීමට අදාළව සොරකම් කරන ලද වත්කම් ප්‍රතිෂ්ඨාපනය සහ මත්ද්‍රව්‍ය සහ අපරාධ පිළිබඳව එක්සත් ජාතීන්ගේ කාර්යාලය ආදී ජාත්‍යන්තර ආයතනවල තාක්ෂණික සහ උපදේශන සේවාවන් ලබා ගැනීමට රාජ්‍ය වත්කම් ප්‍රතිෂ්ඨාපන ආයතනයක් පිහිටුවීම. \r\n  \r\n2023 අංක 09 දරන දූෂණ විරෝධී පනතේ 34 වැනි වගන්තිය අනුව සොරාගත් වත්කම් නැවත අයකර ගැනීම සම්බන්ධීකරණය හා දූෂණය වැළැක්වීම සම්බන්ධ ජාත්‍යන්තර සම්මුතීන් ක්‍රියාත්මක කිරීමේ බලධරයා වන කොමිසමේ අධ්‍යක්ෂ ජනරාල් වෙත සම්පූර්ණ බලය පැවරීම සහ අවශ්‍ය පහසුකම් ලබා දීම. මුල්‍ය අපරාධ, අල්ලස් හා දූෂණ චෝදනා නඩු කාර්යක්ෂම කිරීම සඳහා ස්ථිර ත්‍රිපුද්ගල මහාධිකරණ විනිසුරු මඩුල්ලක් පත් කිරීම සෑම දිස්ත්‍රික්කයකම දූෂණ විරෝධී කොමිසමේ කාර්යාලයක් පිහිටුවීම. දූෂණ විරෝධී කොමිසම වෙත ලැබෙන පැමිණිලි මාස හයක් ඇතුළත විමර්ශනය කිරීම හෝ එසේ නොකරන ලද පැමිණිලි පිළිබඳ වාර්තාවක් සෑම මාස හයකට වරක්  පාර්ලිමේන්තුවට ඉදිරිපත් කිරීම. රාජ්‍ය මුල්‍ය දූෂණ චෝදනාවලට ලක්වූවන්ට රැකවරණ ලබාදෙන්නන්ද අදාළ වැරැද්දට සම්බන්ධ අයවලු‍න් ලෙස සලකා නීතිය ඉදිරියට ගෙන ඒම සඳහා අවශ්‍ය නීති සකස් කිරීම. මූල්‍ය අවභාවිතයන්, අල්ලස්, කොමිස් වැනි දූෂිත ක්‍රියාවන් වැළැක්වීම අරමුණු කරගනිමින් නීතිරීතී සම්පාදනය කිරීම ප්‍රමුඛ කාර්යයක් ලෙස සලකා කටයුතු කිරීම. දූෂණ, වංචා, අල්ලස් වැනි දෑ පිළිබඳ මහජනතාව දැනුම්වත් කිරීමට හා ඒවාට එරෙහිව මහජනතාව බලගැන්වීමේ ව්‍යාපාරයක් රාජ්‍ය අනුග්‍රහයෙන් ස්ථාපිත කිරීම. අල්ලස් කොමිසම හා නීතිපති මගින් ඉල්ලා අස්කර ගන්නා ලද නඩු නැවත සමාලෝචනයකට ලක්කර සුදුසු නඩුකර නැවත පැවරීමට කටයුතු කිරීම. \r\n  \r\n රජය වෙනුවෙන් නඩු කටයුතු මෙහෙයවීම සඳහා නීතිපති දෙපාර්තමේන්තුවෙන් පරිබාහිරව පළාත්බද රජයේ ප්‍රධාන අභිචෝදක කාර්යාල පිහිටුවීම. නඩු පැවරීමේදී නීතිපති දෙපාර්තුමේන්තුව මගින් අනුගමනය කළ යුතු ක්‍රියාපටිපාටිය ලේඛන ගත කිරීම. විමර්ශන ක්‍රියාවලියෙන් පසු නීතිපති දෙපාර්තතුමේන්තුව විසින් නඩු නොපැවරීමට කටයුතු කරන්නේ නම් ඊට හේතු අතෘප්තියට පත් පාර්ශ්ව වෙත දැනුම් දීම. නීතිපති දෙපාර්තමේන්තුවේ කටයුතු පිළිබඳව අගතියට පත්වන පාර්ශවයට සිය දුක්ගැනවිලි ඉදිරිපත් කිරීමට විශේෂ පාර්ලිමේන්තු ඔම්බුඩ්ස්මන්වරකු පත්කිරීම. ජ්‍යෙෂ්ඨ අතිරේක සොලිසිටර් ජනරාල්වරයෙකු යටතේ නීතිපති දෙපාර්තමේන්තුවේ පළාත්බද කාර්යාල පිහිටුවීම. පොලිස් සේවය ස්වාධීන, මිත්‍රශීලී හා මහජනයාට සමීප සේවාවක් බවට පත්කිරීම තම අරමුණ බව මෙම ප්‍රතිපත්ති ප්‍රකාශයේ දැක්වෙයි. •  පොලිස් මහජන සබඳතා කමිටු පිහිටුවීම. •  පොලිස් අත්අඩංගුවට ගත් සැකකරුවෙක් සම්බන්ධයෙන් පැය 24ක් තුළ සැකකරුගේ ඥාතීන්ට දැනුම්දීම.  •  පොලිස් ස්ථානයකින් යම් සැකකරුවෙක් එළියට ගෙනයන්නේ නම් මහෙස්ත්‍රාත් ට දැනුම්දීම. •  පැමිණිලි ඉක්මනින් විමර්ශනය.  •  පොලිස් සේවයේ ස්ථාන මාරු පොලිස් කොමිසම හරහා. •  උසස් වීම් පටිපාටි විධිමත් කිරීම.  •  පොලිස් සේවයේ වැටුප් සහ දීමනා රාජ්‍ය සේවකයින්ට සමානුපාතිකව ඉහළ දැමීම.", "url": "https://sinhala.adaderana.lk/news/200347"},
{"title": "සර්වජන අපේක්ෂක දිලිත් ගේ උපාය මාර්ගික සැලැස්මේ සම්පූර්ණ විස්තරය", "body": "සර්වජන බලය ජනාධිපතිවරණ උපාය මාර්ගික සැලැස්ම ජනගත කිරීමේ උත්සවය, ව්‍යවසායක සර්වජන අපේක්ෂක දිලිත් ජයවීර මහතාගේ ප්‍රධානත්වයෙන් ශ්‍රී ජයවර්ධනපුර කෝට්ටේ හෝටලයකදී අද (31) පෙරවරුවේ පැවැත්විණි. මෙහිදී සර්වජන බලය නියෝජනය කරන පක්ෂ නායකයින් ඩිජිටල් සන්නස මත දෑත තැබීමෙන් පසු උපායමාර්ගික සැලැස්ම ජනගත කෙරුණි. ජනතා අදහස් මතින් පණ පෙවුණු ශ්‍රී ලංකාවේ ප්‍රථම ජනාධිපතිවරණ උපාය මාර්ගික සැලැස්ම වන මෙහි තේමාව වන්නේ, \"එක්ව නංවන රටක් - සතුට පිරුණු දැයක්\" සර්වජන අදිටන් සම්මුතිය ලෙසය.  පිටු 66කින් සමන්විත මෙම උපාය මාර්ගික සැලසුම තුළින් ජාතික පුමුඛතා ලෙස අත්‍යාවශ්‍ය නිවැරදි කිරීම් ක්ෂේත්‍ර අටක් ඔස්සේ ඉදිරිපත් කර ඇත. එනම්, අභිමානවත් ජාතික අන්‍ය්‍යතාවක් සහිත සමෘද්ධිමත් රටක් බිහිකර ගැනීමට සියලුම ලාංකිකයින් බලගැන්වීම සඳහා වන මෙම උපායමාර්ගික වැඩපිළිවෙල තුළින් සර්වජන බලය ව්‍යවසායකත්වය කෙරෙහි වැඩි අවධානයක් යොමුකර තිබේ. රාජ්‍ය පරිපාලනය හා කළමනාකරණය සුහුරු පාලනයක් ඔස්සේ ක්‍රියාත්මක කිරීම, විශිෂ්ඨයෝ නමින් අධ්‍යාපනය කෙරෙහි අවධානය යොමුකිරීම, හරිත දිගන්තය මගින් පරිසරය කෙරෙහි අවධානය යොමුකිරීම, බිසෝ කොටුවෙන් ඔබ්බට නමින් තාක්ෂණය නව මාවතකට ගෙන ඒම යන මූලිකාංගවලට ඇතුළත් ය. එමෙන්ම,  සුහුරු පාලනයක් තුළින් රාජ්‍ය පරිපාලනය සහ කළමනාකරණය ව්‍යවසායකත්ව රාජ්‍යයකට සරිලන ලෙස පරිපාලන පද්ධතියක් ගොඩනැගීම කෙරෙහිද සර්වජන උපාය මාර්ගික සැලසුමෙන් අවධානය යොමුකර තිබේ. මේ සඳහා දේශපාලන මැදිහත්වීමකින් තොරව කුසලතා මත පදනම් විභාග ක්‍රමයකින් රාජ්‍ය සේවය සවිමත් කිරීම ඇතුළු ක්ෂේත්‍ර රැසක් කෙරෙහි අවධානය යොමු කර ඇත. මෙහි විශේෂත්වය වන්නේ දත්ත කළමනාකරණ නියෝජිත ආයතනයක් පිහිටුවමින් සියලුම පුරවැසියන් සඳහා සර්වජන බලය ආණ්ඩුව පිහිටුවීමෙන් මාස 3ක් තුළ නීති සම්පාදනය කිරීම. උපාය මාර්ගික සැලසුමෙහි ආණ්ඩුකරණය සහ පරිපාලන කටයුතු පරිවර්තනීය සහ ධරණීට මාවතක් ඔස්සේ දේශයේ ප්‍රමුඛතාවයක් කරා යොමුකරවන දූෂණයෙන් තොර වැඩපිළිවෙළක් ද හඳුන්වා දී ඇත. ගුවන, භූමිය, සයුර භාවිත කරමින් භෞතික සම්පත් ප්‍රශස්ත ලෙස ආර්ථික වර්ධනය, තිරසරබව සහ සමාජ යහපැවැත්ම උදෙසා කළමනාකරණය කිරීමද සර්වජන බලය උපාය මාර්ගික සැලසුමෙහි තවත් අරමුණකි. රන්වැට ලෙසින් ජාතික ආරක්ෂාව තහවුරු කිරීම සඳහා ද සැලසුම් දියත් කර තිබේ. එමෙන්ම, සියලු පුරවැසියන් සඳහා සමෘද්ධිමත් ආර්ථිකයක් ඇති කිරීම සඳහා ගෝලීය අභියෝගනට මුහුණදෙමින් උපායමාර්ගික ආයෝජන මගින් නිෂ්පාදනය ආර්ථිකයක් බිහිකිරීමත් සර්වජන බලය උපායමාර්ගික සැලසුමෙයි ප්‍රධාන අරමුණක් වී ඇත. ------------------------------------------------- සුහුරු පාලනය අනිවාර්ය අංගයක් බවට පත්වන උසස් තාක්ෂණික ප‍්‍රවේශයක් සමගින් ව්‍යවසායකත්ව රාජ්‍යයට සහාය වීම සඳහා ශක්තිමත් පරිපාලන පද්ධතියක් ගොඩනැගීම මින් සිදු කෙරේ. රාජ්‍ය සේවයේ වැටුප් තීරණය කිරීම ජාතික මානව සම්පත් අධිකාරියේ නිර්දේශ අනුව පමණක් සිදු කිරීම. රාජ්‍ය සේවයට බඳවා ගැනීම දේශපාලන මැදිහත්වීමෙන් තොරව කුසලතා මත පදනම් ව විභාග ක‍්‍රමයකින් \r\nපමණක් සිදුකිරීම. ------------------------------------------- ------------------------------------------- සර්වජන අපේක්ෂක දිලිත් ජයවීර මහතාගේ ජනාධිපතිවරණය සඳහා වූ උපාය මාර්ගිය සැලැස්මේ බදු සම්බන්ධයෙන් ද විශේෂ වෙනස්කම් රැසක් ඉදිරිපත් කර තිබේ. සියලු පුරවැසියන් හට සමානාත්මතාවය මත පදනම් වූ මූල්‍ය ස්ථාවරත්වයක් සහ දියුණු ජීවන තත්ත්වයක් සහතික \r\nකරමින් ශ‍්‍රී ලංකාවේ ආර්ථික විභවයන් උපරිම කරන ශක්තිමත්, විනිවිදභාවයෙන් යුත් තිරසර මූල්‍ය කළමනාකරණ පද්ධතියක් නිර්මාණය කිරීම ඉන් අපේක්ෂා කෙරේ. නූතන මූල්‍ය සම්පත් කළමනාකරණය පිළිබඳ දැක්ම - ‘ධනවත්’ බදු එකතු කිරීම විධිමත් කිරීම, පැහැර හැරීම අවම කිරීම සහ අනුකූලතාව වැඩිදියුණු කිරීම සඳහා බදු අය කිරීමේ පුළුල් ඩිජිටල් ක‍්‍රමයක්. ඍජු බදු ආදායම 40%ක් ද වක‍්‍ර බදු ආදායම 60%ක් ද වන ලෙස රාජ්‍ය බදු ආදායමේ ව්‍යුහය වෙනස් කරගැනීමට අපේක්ෂා කරයි. රාජ්‍ය-පුද්ගලික හවුල්කාරිත්වයන් සහ කල්බදු ගිවිසුම් හරහා රජය \r\nසතු වත්කම් භාවිතය ප‍්‍රශස්ත කිරීම. \r\n  \r\nකොළඹ කොටස් වෙළෙඳපොළ වැනි ශ‍්‍රී ලංකා කෘෂි නිෂ්පාදන හුවමාරුව නමින් භාණ්ඩ හුවමාරුවක් (Comodity Exchange) ස්ථාපිත කෙරේ. විදෙස්ගත ශ‍්‍රමිකයන් ආසන්න වසර තුනේදී රටට එවා ඇති විදේශ විනිමය ප‍්‍රමාණය අනුව දරුවන් පාසලකට ඇතුළත් කිරීමේදී අමතර ලකුණු ලබාදීම වැනි මූල්‍යමය නොවන දිරිගැන්වීම්. විදේශයන්හි සේවයේ නියුතු ශ‍්‍රී ලාංකිකයින්ට ඉහළ විනිමය අනුපාත සහ අවම ගනුදෙනු ගාස්තු වැනි විධිමත් ක‍්‍රියාමාර්ග හරහා මුදල් ප්‍රේෂණය කිරීමට දිරි ගැන්වීම. \r\n------------------------------------------ සියලු පුරවැසියන් සඳහා තිරසර වර්ධනයක් සහ සමෘද්ධියක් සහතික කරන ව්‍යවසායකත්වය, නවෝත්පාදන සහ උපාය මාර්ගික ආයෝජන මගින් මෙහෙයවනු ලබන ගෝලීය වශයෙන් තරගකාරී, ගතික, අභියෝගයන්ට මුහුණ දිය හැකි නිෂ්පාදන ආර්ථිකයක් නිර්මාණය කිරීම ද සර්වජන අපේක්ෂක දිලිත් ජයවීර මහතාගේ ජනාධිපතිවරණ උපාය මාර්ගිය සැලැස්මේ ඇතුළත් ය. ආර්ථිකය - ‘පොහොසත්’ලෙස හඳුන්වාදී ඇති එම සැලැස්ම ප්‍රධාන කොටස් 16කින් සමත්විත වෙයි. නිෂ්පාදන ආර්ථිකය යටතේ කාර්යක්ෂම දේශීය නිෂ්පාදන ආර්ථිකයක් බිහිකිරීමට අවශ්‍ය දැනුම, ප‍්‍රාග්ධනය, තාක්ෂණය ලබාදීමට සහ වෙළෙඳපොළ නිර්මාණය කිරීම සඳහා රාජ්‍ය මැදිහත්වීම \r\nසහතික කෙරේ.  ව්‍යවසායකත්ව ක‍්‍රියාකාරකම් හා මූල්‍ය කළමනාකරණය අධීක්ෂණය සහ සහාය දැක්වීම සඳහා කැප වූ අමාත්‍යාංශයක් පිහිටුවා සම්බන්ධිත සියලු ආයතන ඒ යටතට පත්කිරීම. නවමු සහ කුඩා ව්‍යාපාර සඳහා අඩු වියදම්, විකල්ප අරමුදල් සැපයීමට බැංකු සමඟ සහයෝගයෙන් කටයුතු කිරීම. ක්ෂුද්‍ර, කුඩා, මධ්‍ය සහ මහා පරිමාණ ව්‍යාපාරිකයින්ට දැරිය හැකි පොලියට ණය සහ අරමුදල් ලබාදීම. ගෝලීය පුද්ගලික අංශය සමග සහයෝගයෙන් ඩිජිටල් ව්‍යවසායකත්ව අරමුදලක් දියත් කිරීම. තනි, හවුල්, සමිති, සීමිත සමාගම් හෝ වෙන්චර් කැපිටල් ස්වභාවයේ ව්‍යාපාර ආකෘති බලගන්වමින් සාර්ව ආර්ථික ප‍්‍රසාරණයක් සඳහා සංවර්ධන ණය ලබාදීම. ආණ්ඩුවට ණය ලබාගත හැකි උපරිම සීමාව ජාතික ආදායමේ ප‍්‍රතිශතයක් ලෙස ආණ්ඩුක‍්‍රම ව්‍යවස්ථාවට ඇතුළත් කිරීම. --------------------- සර්වජන අපේක්ෂක දිලිත් ජයවීර මහතාගේ ජනාධිපතිවරණය සඳහා වූ උපාය මාර්ගික සැලැස්මේ මානව සම්පත් අභිප්‍රේරණ චක්‍රය කරුණු 14කින් සමන්විත වී තිබේ. ----------------------- රාජ්‍ය සේවයේ පහසු කරවීම සඳහා සෑම ලාංකිකයෙකුටම උපතේදීම ඩිජිටල් අනන්‍යතාවක් ලබාදීම ඇතුළු පුරවැසියාගේ ජනජීවිතය උසස් කරලීම සඳහා නවමු වැඩපිළිවෙළක්ද සර්වජන බලය ජනාධිපතිවරණ උපාය මාර්ගික සැලැස්මේ අන්තර්ගතයි.  ඊට අදාළ අනන්‍ය හැඳුනුම් අංකය ලබාදීම 2024 ඔක්තෝබර් පළමුවැනිදා ආරම්භ කොට මාස හයක් ඇතුළත් අවසන් කිරීමට නියමිතයි.  තරුණ විරැකියාව වසර 5ක් තුළ 3%ක් දක්වා පහත හෙලමින්, විරැකියාව වසර 10ක් තුළදී සහමුලින්ම දුරුකිරීම සඳහා පුද්ගලික අංශයේ දායකත්වය ලබාගැනීමට සර්වජන බලය සැලසුම් කර තිබෙනවා. --------------------- ගොවියා සහ දේශීය කර්මාන්තකරුවා ආරක්ෂා කිරීමට තෝරාගත් භාණ්ඩ සඳහා විශේෂ ආනයන බදු ප්‍රතිපත්තියක් හඳුන්වාදීමටත් යෝජනා කර තිබෙනවා. ගොවීන්ගේ ආදායම ඉහළ නැංවීම සඳහා රාජ්‍ය මැදිහත් වූ වෙළෙඳපොළ මිල නියාමනයක් ඇති කිරීමද ඊට ඇතුළත්. ණයබර හේතුවෙන් ව්‍යාපාර කටයුතුවලින් ඉවත්වීමට සිදුවූ සියලු සුළු හා මධ්‍ය පරිමාණ ව්‍යවසායකයින්ට සහන ලබාදීමටත්, ඒ හේතුවෙන් රැකියා අහිමිවූවන්ට සහන සැලසීමට'' ණය කපාහැරීම සහ සහන ලබාදීමේ'' ප්‍රායෝගික වැඩපිළිවෙළක් උදෙසා නව පනතක් ගෙනඒමටත් යෝජිතයි.  by   on Scribd", "url": "https://sinhala.adaderana.lk/news/200519"},
{"title": "නාමල් දැක්ම එළි දැක්වෙයි", "body": "\"ඔබ වෙනුවෙන් දියුණු රටක්\" \"නාමල් දැක්ම\" ලෙස නම්කර ඇති ජනාධිපති ධුර අපේක්ෂක නාමල් රාජපක්ෂ මහතාගේ ප්‍රතිපත්ති ප්‍රකාශය අද (02) උදෑසන කොළඹ දී එළිදැක්වීය. පිටු 50කින් සමන්විත එය නම් කර ඇත්තේ 'නාමල් දැක්ම' ප්‍රතිපත්ති ප්‍රකාශය නමිනි. එහි සුවිශේෂි කරුණු කිහිපයක් පහතින්. සියලු ජනතාව මත පටවා ඇති එකතු කළ අගය මත බදු (VAT) සහ උපයන විට ගෙවීමේ බදු (PAYE) ක්‍රමානුකූලව සංශෝධනය කරනු ලැබේ.  එමගින් අඩු විය හැකි අපේක්ෂිත රාජ්‍ය ආදායම උපයා ගැනීම සඳහා රේගුව, ආදායම් බදු සහ සුරා බදු දෙපාර්තමේන්තු තුළ පවත්නා දෝෂ වහාම නිවැරදි කරනු ලැබේ. ස්ථිර ආදායමක් නොමැති දෛනිකව අඩු ආදායම් උපයා ගන්නා ජනතාවට තුන්වේලටම ආහාර සපයා ගැනීමට ප්‍රමාණවත් සහනාධාර මුදලක් අඛණ්ඩව ලබා දීමට පියවර ගනු ලැබේ. ජාත්‍යන්තර වෙළඳපොළ තුළ පවත්නා, මෙරට සිට කළ හැකි තොරතුරු හා සන්නිවේදන තාක්ෂණ ක්ෂේත්‍රයේ රැකියා සඳහා තරුණ තරුණියන්ට අවශ්‍ය දැනුම සහ පුහුණුව ලබා දීම සඳහා සෑම ප්‍රාදේශීය ලේකම් කොට්ඨාසයක්ම ආවරණය වන පරිදි තොරතුරු තාක්ෂණ කලාප පිහිටුවනු ලැබේ.  එම රැකියා සඳහා අත්‍යවශ්‍ය අන්තර්ජාල පහසුකම් මත පනවා ඇති බදු වහාම සංශෝධනය කෙරේ. අත්‍යවශ්‍ය විදෙස් විනිමය ලබා ගැනීම සඳහා විශේෂ ආයෝජන පහසුකම් සපයනු ලැබේ.  ඒ යටතේ ඇමරිකානු ඩොලර් මිලියන 250,000 ට වැඩි ආයෝජන ගෙනෙන ආයෝජකයන් සඳහා විශේෂ වීසා ක්‍රමවේදයක් හඳුන්වා දෙනු ලැබේ. ආර්ථික ස්ථායීකරණය සඳහා මේ මොහොතේ අත්‍යාවශ්‍ය විදේශ විනිමය ආදායම කඩිනමින් ඉහළ නැංවීම සඳහා සංචාරකයන් ආකර්ෂණය කර ගැනීමට ප්‍රමුඛතාවය දෙමින් විශේෂ සංචාරක ප්‍රවර්ධන ව්‍යාපෘතියක් දියත් කරනු ලැබේ. * ඉදිරි දශකය තුළ අපගේ ඉලක්කය ඇමෙරිකානු ඩොලර් බිලියන 180 ක් ඉක්මවන දළ දේශීය නිෂ්පාදනයකි. ඒ අනුව 2035 වන විට ඒක පුද්ගල දළ දේශීය නිෂ්පාදනය ඇමෙරිකානු ඩොලර්  8,000 සීමාව පසු කරනු ඇත. * ඉදිරි වසර 10 තුළ දළ දේශීය නිෂ්පාදනයට කෘෂි සහ පශු කර්මාන්ත අංශයේ දායකත්වය 10% ටත්, නිෂ්පාදන කර්මාන්ත අංශයේ දායකත්වය 25% ටත්, සේවා අංශයේ දායකත්වය  65% ටත් පවත්වා ගැනීමට කටයුතු කෙරේ. \r\nහැකි ඉක්මනින් සියලු ආකාරයේ ණය ආපසු ගෙවීමට හැකි ආර්ථිකයක් ගොඩනැගීමෙන් රාජ්‍ය ණය ප්‍රමාණය දළ දේශීය නිෂ්පාදනයෙන් 80% දක්වා ක්‍රමිකව අඩු කිරීම අපගේ ප්‍රතිපත්තිමය ඉලක්කයයි. \r\n \r\nදළ දේශීය නිෂ්පාදනයේ වර්ධනය, වෙ‍ෙළඳ ශේෂය සහ අයවැය හිඟය කළමනාකරණය තුළින් ඩොලරයට සාපේක්ෂව රුපියල ස්ථාවර අගයක පවත්වා ගැනීම අපගේ ප්‍රතිපත්තියයි. සෞඛ්‍ය, ඉදිකිරීම්, අධ්‍යාපන සහ පුහුණු, මෘදුකාංග ඉංජිනේරු, දත්ත විශ්ලේෂණ, සයිබර් ආරක්ෂණ, ඉ-වෙළඳාම, නිෂ්පාදන නිර්මාණක, ඩිජිටල් නිර්මාණ අලෙවිය වැනි ඊළඟ දශකයේ ඉහළ ඉල්ලුමක් ඇති වන ක්ෂේත්‍ර ඉලක්ක කර රැකියා උත්පාදනය කිරීමටත්, රැකියා උත්පාදනය කරන ව්‍යාපාර සහ එම රැකියා සඳහා පුහුණු කරන ආයතන සඳහා බදු සහන සහ ආයෝජන පහසුකම් ලබා දීමටත් ප්‍රමුඛතාවය දෙනු ලැබේ. ආර්ථික වර්ධන වේගයේ සාමාන්‍යය 7% කට ආසන්න මට්ටමේ පවත්වා ගෙන යන අතර ජීවන වියදම වැඩි වීම අවම කිරීම සඳහා අවශ්‍ය උපායමාර්ගික සැලැස්මක් ක්‍රියාත්මක කරනු ලැබේ. අයවැය හිඟය කළමනාකරණය තුළින් සහ දළ දේශීය නිෂ්පාදනයේ වර්ධනය මගින් පොලී අනුපාත තනි අගයක පවත්වා ගැනීම අපගේ ප්‍රතිපත්තිමය ඉලක්කයයි. \r\n \r\n* එකිනෙකට සහසම්බන්ධ විවිධ අංශ ගණනාවක් ක්‍රියාත්මක කිරීම සඳහා පහසු සහ වේගවත් ක්‍රමය වන්නේ ඉලෙක්ට්‍රොනික් පද්ධති මත ඒවා ස්ථාපනය කිරීමයි. එමගින් ඩිජිටල් ක්‍රමයට රාජ්‍ය ආයතන එකිනෙක අතර තත්කාලීන තොරතුරු හුවමාරුව සඳහා පහසුකම් සැපයෙනු ඇත. * ඒ සඳහා අවශ්‍ය නවීන සහ දූෂ්‍ය කළ නොහැකි ජාත්‍යන්තර ප්‍රමිතියේ ආරක්ෂිත මෘදුකාංග ස්ථාපනය කර සමස්ත රාජ්‍ය සේවා සැපයුම් ජාලය ආවරණය වන පරිදි දියුණු කරනු ලැබේ. * ජීව දත්ත ඇතුළත් ඉලෙක්ට්‍රොනික් ජාතික හැඳුනුම්පත් ක්‍රමය ස්ථාපනය කර අදාළ පුද්ගලයාගේ තොරතුරු එක් එක් ආයතන වෙත නැවත නැවත ලබා දීමට අවශ්‍ය නොවන පරිදි රාජ්‍ය සේවා පහසු සහ වේගවත් කරනු ලැබේ. * එමගින් සෑම කාර්යයක් සඳහාම ඈත ප්‍රදේශවල සිට කොළඹට පැමිණීමෙන් ජනතාවට සිදු වෙන රස්තියාදුව, කාලය හා ධනය අපතේ යාම වළක්වා ගත හැකි වෙනු ඇත. එම සේවාවන් තම ප්‍රදේශයේදීම සපයා ගැනීමට අවස්ථාව සැලසෙනු ඇති අතර වසරක් ඇතුළත මෙම සේවාවන්ගෙන් වැඩි ප්‍රමාණයක් නිවසේ සිටම සපුරා ගැනීමට පහසුකම් සපයනු ලැබේ. \r\n \r\nරාජ්‍ය ව්‍යවසාය විකිණීම අපගේ ප්‍රතිපත්තිය නොවේ. රාජ්‍යය සතු ඉඩම්, ස්වභාවික සම්පත් සහ ව්‍යවසාය නව්‍යකරණය කිරීමෙන් සහ ඒවායේ ක්‍රියාවලි කාර්යක්ෂම කිරීමෙන් ජනතාවටත් සේවකයන්ටත් ලාභ සහ ප්‍රතිලාභ උපයා දීම අපගේ ප්‍රතිපත්තියයි. ඒ සඳහා නිශ්චිත ඉලක්ක සහිත ප්‍රතිසංවිධානයක් සිදු කිරීම සඳහා ව්‍යවසායී විධායක මණ්ඩල පත් කරනු ලැබේ. ඒ සඳහා අවශ්‍ය ප්‍රාග්ධනය සහ තාක්ෂණික සහාය සඳහා දේශීය පුද්ගලික අංශය සහසම්බන්ධ කර ගැනීමට පහසුකම් සපයනු ලැබේ. ත්‍රිවිධ හමුදාව, පොලීසිය සහ සිවිල් ආරක්ෂක බළකායේ වගකීම සහ බැඳීම රාජ්‍යය ව්‍යවස්ථාව සහ ප්‍රජාතාන්ත්‍රික ව්‍යුහයන් ආරක්ෂා කිරීමය. අපහසුතාවයන්ට ලක් නොවී එම සේවය කිරීමට ඔවුන්ට අවශ්‍ය නායකත්වය සහ පහසුකම් සැපයීම අපගේ ප්‍රතිපත්තියයි. ඒ සඳහා රටේ සියලුම හමුදා සහ පොලිස් ස්ථාන නවීකරණයටත් නේවාසිකාගාර පහසුකම් වැඩි දියුණු කිරීමටත් කටයුතු කරනු ලැබේ.  එමෙන්ම අප විසින් ඉදි කළ ත්‍රිවිධ හමුදා මූලස්ථානය අංග සම්පූර්ණ කරනු ලැබේ. සෑම ගමකටම එක් පොලිස් නිලධාරිනියක් නම් කරන අතර ඒ වෙනුවෙන් පොලිස් කාන්තාවන් 10,000 ක් අලුතෙන් බඳවා ගනු ලැබේ. ශ්‍රී ලංකාවේ ජනගහනය වේගයෙන් වයස්ගත වෙමින් තිබේ. ඉහත සංවර්ධන ඉලක්ක සාක්ෂාත් කර ගැනීම සඳහා තරුණ ශ්‍රම බලකාය මෙන්ම විශ්‍රාමික ප්‍රජාවටද ගෞරවාන්විතව සහාය දැක්වීමට හැකි ආකාරයේ සහසබැඳි වැඩසටහනක් ක්‍රියාත්මක කරනු ලැබේ. තව දුරටත් සේවයේ යෙදීමට හැකි ජ්‍යෙෂ්ඨ පුරවැසියන්ට මාසික දීමනාවක් හිමි වන ස්වේච්ඡා සේවා සංචිතයක් පිහිටුවනු ලැබේ.  රාජ්‍ය සේවයේ විශ්‍රාමිකයන්ගේ විශ්‍රාම වැටුප වර්තමාන වැටුප් තලයන්ට ගැලපෙන පරිදි ඉහළ නංවනු ලැබේ.  ඔවුන්ගේ ස්ථිර තැන්පතු සඳහා වෙළෙඳපොළ සාමාන්‍ය පොලියට වඩා වැඩි පොලියක් ගෙවනු ලැබේ. මෙම ප්‍රජාව සඳහා දැනට ලබාදෙන රක්ෂණ ඇතුළු අනෙකුත් වරප්‍රසාද ඉහළ නංවනු ලැබේ. \r\n \r\nආර්ථිකයෙන් 20-30% දැනට සිදු වන්නේ බැංකු පද්ධතියෙන් පිටතය. එය එම ව්‍යවසායකයන්ට මෙන්ම ගනුදෙනුකරුවන්ටද අනාරක්ෂිත වන අතර රාජ්‍ය ආර්ථිකයටද අහිතකරය. එබැවින් සමස්ත ගනුදෙනු 90% බැංකු පද්ධතිය තුළට ගෙන ඒමට අවශ්‍ය නියාමනය සහ පහසුකම් ස්ථාපනය කිරීම අපගේ ප්‍රතිපත්තියයි. විවිධ සමාජ මාධ්‍යයන් ඔස්සේ විශාල ග්‍රාහක පිරිසක් නරඹන ශ්‍රව්‍ය-දෘශ්‍ය නිර්මාණ සෑදීම, එකලස් කිරීම සහ බෙදා හැරීම අද වන විට තරගකාරී ගෝලීය සේවා අංශයකි. ලංකාවේ එවැනි නිර්මාණකරුවන්ට සිය සේවා සැපයීම සඳහා පහසුකම් සපයනු ලැබේ. කලාව යනු රටක සංස්කෘතිය විදහා පාන සුවිශේෂී ආකාරයකි. අපගේ ඉපැරණි සංස්කෘතික කලාවන් පෝෂණය කර නවීනත්වයෙන් යුතුව ජාත්‍යන්තර වෙළඳපොළට ගෙන යන සංස්කෘතික මධ්‍යස්ථානයක්  බවට ලංකාව පත් කිරීමට කටයුතු කරනු ලැබේ. නැටුම්, ගැයුම්, වැයුම් සහ රැඟුම් ඇතුළත් ලංකාවේ කලාව අන්තර්ජාතික සංස්කෘතික නිෂ්පාදනයක් ලෙස දියුණු කිරීම සඳහා පහසුකම් සපයනු ලැබේ. මේ වන විට ලොව පුරා වෙසෙන මිනිසුන්ගේ ගැටලුවක් බවට පත්ව ඇත්තේ තම මානසික සුවතාව බිදීයාමයි. ඒ නිසා ඔවුන් තම මානසික සුවය පතා ලෝකයේ විවිධ තැන්හි ඇති විවිධාකාර ක්‍රමවේදයන් සොයා යන්නට පටන් ගෙන තිබේ. විවිධ භාවනා ක්‍රම ඇතුළත් නිර්මල බුදුදහම ප්‍රමුඛ විවිධ ආසියාතික ආගමික හර පද්ධතීන් ඊට තෝතැන්නකි. එබැවින් ඒ සියලු ආගමික හරයන්ගෙන් සැදුම්ලත් ගෝලීය අධ්‍යාත්මික මධ්‍යස්ථානයක්  බවට අපේ රට පත් කරන්නෙමු. * පැරණි බස් රථ ක්‍රමානුකූලව භාවිතයෙන් ඉවත් කර ජාත්‍යන්තර ප්‍රමිතියෙන් යුත් නවීන සහ සුවපහසු බස් රථ පමණක් මින් ඉදිරියට ගෙන්වීම සඳහා නව බලපත්‍ර සහ ණය පහසුකම් සපයනු ලැබේ. * අපරික්ෂාකාරී ලෙස බස් රථ ධාවනය කරන රියදුරන්ගේ බලපත්‍ර අත්හිටුවා ඔවුන්ට නිසි උපදේශනය සහ රිය පුහුණුව ලබා දීමෙන් පසුව නව බලපත්‍ර නිකුත් කරනු ලැබේ. * ඊළඟ දශකය තුළ දුම්රිය සේවයේ පූර්ණ නව්‍යකරණයක් සිදු කරනු ලැබේ. පවතින දුම්රිය මාර්ග මගින් දෙගුණයක ඵලදායිතාවයක් ලබා ගත හැකි පරිදි නව දුම්රිය යොදවන අතර දුම්රිය කාලසටහන් සහ ප්‍රවේශ පත්‍ර ක්‍රියාවලිය සම්පූර්ණයෙන්ම තොරතුරු හා සන්නිවේදන තාක්ෂණික පද්ධතියක් ඔස්සේ සිදු කරනු ලැබේ. * මහා මාර්ග ඔස්සේ භාණ්ඩ ප්‍රවාහනය කිරීම නිසා මාර්ග තදබදය වැඩි වේ. එබැවින් භාණ්ඩ ප්‍රවාහනය සඳහා දුම්රිය මාර්ග වැඩිපුර භාවිතා කිරීම සඳහා පහසුකම් සපයනු ලැබේ. * අධිවේගී මාර්ගයන්ට සමාන්තරව දුම්රිය මාර්ග ඉදි කිරීමට කටයුතු කරනු ලැබේ. * එමෙන්ම දිවයින වටා පිහිටා තිබෙන නාවික තොටුපොළ සහසම්බන්ධ කරමින් මගී සහ භාණ්ඩ ප්‍රවාහන සේවා පුළුල් කරනු ලැබේ. * අන්තර්ජාතික නාවික ප්‍රවාහන ක්ෂේත්‍රයේ මධ්‍යස්ථානයක් වන ශ්‍රී ලංකාව තවදුරටත් එම අංශයෙන් දියුණු කිරීමට කටයුතු කරනු ලැබේ. \r\n \r\nනව්‍යකරණයන් සිදු කළ පමණින් ඒවා සාර්ථක නොවේ. වෙළෙඳ පොළ අවශ්‍යතාවයන් සපුරාලිය හැකි පරිදි නව්‍යකරණ භාණ්ඩ හා සේවා නිෂ්පාදනය කිරීම ව්‍යවසායකත්වයයි. ඕනෑම රාජ්‍යයක ආර්ථිකය දියුණු වන්නේ ව්‍යවසායකයන් නිසාය. නමුත් ඒ සඳහා ඔවුන් අවදානමක් දැරිය යුතුය. * එබැවින් දේශීය ව්‍යවසායකයන් දියුණු කිරීම සඳහා ඔවුන්ට අවශ්‍ය ප්‍රාග්ධනය සහ අනෙකුත් පහසුකම් සැපයීමට කටයුතු කරනු ලැබේ. ඒ සඳහා ඉලක්ක ගත නිෂ්පාදන අංශ තුළ  නව්‍ය ව්‍යවසාය සිට මහා පරිමාණ ව්‍යවසාය දක්වා සහසබැඳි ආයෝජන වැඩසටහන් හඳුන්වා දෙනු ලැබේ. * ආයෝජන විධිමත්ව සහ පහසුවෙන් සිදු කිරීම සඳහා ව්‍යාපාරික බැංකුවලට අමතරව ව්‍යවසාය සංවර්ධන ආකෘතියට සමූපකාර බැංකු හරහා වසරකට රුපියල් බිලියන 10 ක ආයෝජන සිදු කරනු ලැබේ. * එමෙන්ම විදේශීය සහ දේශීය ව්‍යවසායකයන් අතර සහසම්බන්ධයෙන් ව්‍යාපාර ගොඩනැගීම සඳහා පහසුකම් සැපයේ. * පුද්ගලික හිමිකාරීත්ව ප්‍රාග්ධන ආයෝජන මෙන්ම කොටස් වෙළෙඳ පොළ  හරහා ආයෝජන අවස්ථා වැඩි කිරීම සඳහා අවශ්‍ය නව පනත් සහ පහසුකම් සපයනු ලැබේ. * සමාජ සහ පාරිසරික ගැටලු නව්‍යාකාරයෙන් විසඳන සමාජ ව්‍යවසායකයන් සඳහා රුපියල් බිලියනයක සමාජ ආයෝජන අරමුදලක් හඳුන්වා දෙනු ලැබේ. එමගින්  ආණ්ඩුව විසින් දැරිය යුතු වියදම් අඩු කර ව්‍යවසායී විසඳුම් මගින් එම ගැටලු විසඳිය හැකි වෙනු ඇත. * විදේශීය ආයෝජන වැඩි කිරීම සඳහා ඇති බාධා ඉවත් කර පහසුකම් සපයනු ලැබේ. එම ආයෝජන විනිවිද භාවයකින් සහ විධිමත්ව සිදු කිරීම සඳහා අවශ්‍ය ක්‍රමවේද සකස් කරනු ලැබේ. * දේශීය ව්‍යවසාය නිෂ්පාදන ජාත්‍යන්තර වෙළෙඳ පොළ සැපයුම් දාම සමග සම්බන්ධ කිරීම සඳහා පහසුකම් සපයනු ලැබේ.  by   on Scribd", "url": "https://sinhala.adaderana.lk/news/200583"},
{"title": "ජනපති අපේක්ෂක විවාදයට ආ දිලිත් - මේකම විතරක් ඇති මට ඡන්දෙ දෙන්න", "body": "මාර්තු 12 ව්‍යාපාරය සංවිධානය කළ ජනාධිපති අපේක්ෂක විවාදය අද (07) පස්වරුවේ පැවැත්වුණි සජිත් ප්‍රේමදාස, දිලිත් ජයවීර, නාමල් රාජපක්ෂ සහ පී. අරියනේත්‍රන් යන මහත්වරුන් අද  විවාදයට සහභාගි වන බවට දැනුම් දුන්නත් ඒ සඳහා එක්ව සිටියේ ව්‍යවසායක දිලිත් ජයවීර මහතා පමණි. ''රට ගොඩනගන්නේ කෙසේද'' යන මැයෙන් 2024 ජනාධිපතිවරණයට ඉදිරිපත්වන ජනාධිපති ධුර අපේක්ෂකයින් සඳහා මාර්තු 12 ව්‍යාපාරය සංවිධානය කළ සජීවී විවාදයේ පළමු දිනය අද පස්වරු 3.00 ට බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේදී ආරම්භ වීමට නියමිතව තිබුණි. ඒ අනුව සජිත් ප්‍රේමදාස, දිලිත් ජයවීර, නාමල් රාජපක්ෂ සහ පී. අරියනේත්‍රන් යන මහත්වරුන් අද දිනයේදී විවාදයට සහභාගි වන බවට දැනුම් දී තිබුණි. විවාදයේ අරමුණ, ජනාධිපති ධුර අපේක්ෂකයින්ට තම අනාගත වැඩපිළිවෙළ ජනතාවට ඉදිරිපත් කිරීම සහ ජනතාවට සුදුසු අපේක්ෂකයෙකු තෝරාගැනීම පහසු කිරීමය. නමුත් විවාදය ආරම්භ කිරීමට නියමිතව තිබු අවස්ථාවේදී ඒ සඳහා සහභාගී වීමට පැමිණ සිටියේ සර්වජන ජනාධිපති ධූර අපේක්ෂක ව්‍යවසායක දිලිත් ජයවීර මහතා පමණි. කෙසේ වෙතත් අනෙකුත් ජනාධිපති ධුර අපේක්ෂකයින් පැමිණෙන තෙක් ප්‍රමාද කළ විවාදය, සර්වජන ජනාධිපති ධුර අපේක්ෂක ව්‍යවසායක දිලිත් ජයවීර මහතාගේ සහභාගිත්වයෙන් පමණක් නියමිත වේලාවට මිනිත්තු 40කට පසු, එනම් පස්වරු 3.40ට ආරම්භ විය. එහිදී අදහස් දක්වමින් දිලිත් ජයවීර මහතා පැවසුවේ මෙවැනි විවාදයකට පැමිණිමම තමන්ට ඡන්දය ලබා දීම ප්‍රමාණවත් වන බවයි.", "url": "https://sinhala.adaderana.lk/news/200772"},
{"title": "නිල ඡන්ද දැන්වීම් පත්‍රිකාව නොතිබුණොත් ?", "body": "ජනාධිපතිවරණයේ නිල ඡන්ද දැන්වීම් පත්‍රිකා බෙදා හැරීමේ කටයුතු මේ දිනවල සිදුකෙරෙමින් පවතියි. පැෆ්රල් හි විධායක අධ්‍යක්ෂ රෝහණ හෙට්ටිආරච්චි මහතා සඳහන් කළේ අනන්‍යතාව තහවුරු කළ හැකිනම් නිල ඡන්ද දැන්වීම් පත්‍රිකාව නොතිබීම ඡන්දය භාවිතයට බරපතළ බාධාවක් නොවන බවය.", "url": "https://sinhala.adaderana.lk/news/200807"},
{"title": "විමල්ගේ සඳේ ගින්දර එළිදකී", "body": "ජාතික නිදහස් පෙරමුණේ නායක හිටපු පාර්ලිමේන්තු මන්ත්‍රී විමල් වීරවංශ මහතා 1988/89 කාලවකවානුවේ සිය ජීවන අත්දැකීම් ද  අලළා රචනා කළ \"සඳේ ගින්දර\" නම් නවකථාව අද (07) එළිදැක්විය. ඒ, බස්නාහිර පළාත් සෞන්දර්ය කලා නිකේතනයේදීය. එහිදී අදහස් දක්වමින් ජාතික නිදහස් පෙරමුණේ නායක හිටපු පාර්ලිමේන්තු මන්ත්‍රී විමල් වීරවංශ මහතා පැවසුවේ ජනතා විමුක්ති පෙරමුණ අතීතයේ සිටම පටු ප්‍රතිපත්තිවලින් සමන්විත වූ දේශපාලන පක්ෂයක් බවය.", "url": "https://sinhala.adaderana.lk/news/207439"},
{"title": "හිටපු ජනපතිවරුන්ගේ සහ මන්ත්‍රීවරුන්ගේ වරප්‍රසාද ගැන සොයා බැලීමට ත්‍රිපුද්ගල කමිටුවක්", "body": "පාර්ලිමේන්තු මන්ත්‍රීවරුන්ගේ, ඇමතිවරුන්ගේ සහ හිටපු ජනාධිපතිවරුන්ගේ හිමිකම් දීමනා සහ වරප්‍රසාද නැවත සලකා බැලීම පිළිබඳව කමිටුවක් පත් කිරීමට කැබිනට් මණ්ඩලය තීරණය කර තිබේ.  කැබිනට් තීරණ දැනුම් දෙමින් අමාත්‍ය විජිත හේරත් මහතා පැවසුවේ, දැනට පවතින අණපනත් අධ්‍යයනය කර වාර්තාවක් ඉදිරිපත් කිරීමට ත්‍රිපුද්ගල කමිටුවක් පත් කළ බවයි. එම කමිටුවේ සාමාජිකයින් වන්නේ,  විශ්‍රාමික ශ්‍රේෂ්ඨාධිකරණ විනිසුරු කේ.ටී. චිත්‍රසිරි මහතා (සභාපති) \r\nවිශ්‍රාමික අමාත්‍යාංශ ලේකම් ඩී. දිසානායක මහතා \r\nවිශ්‍රාමික දිස්ත්‍රික් ලේකම් ජයන්තා බුළුමුල්ල මහත්මිය අමාත්‍ය විජිත හේරත් මහතා පැවසුවේ, එම කමිටුව සකසන වාර්තාව කැබිනට් මණ්ඩලයට යොමු කර ඒ අනුව ඉදිරි තීරණ ගන්නා බවයි. නව ආණ්ඩුවේ මංගල කැබිනට් හමුවේදී ගත් තීරණ මෙන්න", "url": "https://sinhala.adaderana.lk/news/201716"},
{"title": "සමාජයේ සියදිවි නසා ගැනීම් වැඩිවීමට හේතුව පිළිබඳ විවරණයක්", "body": "මානව සම්බන්ධතා බිඳවැටීම සහ පුද්ගලයින් සමාජයේ හුදකලාවීම සියදිවි නසාගැනීමට ප්‍රධාන හේතුවක් බව කොළඹ විශ්වවිද්‍යාලයේ සමාජ විද්‍යා අධ්‍යයන අංශයේ මහාචාර්ය මොහොමඩ් මහීෂ් මහතා පවසයි. අද දෙරණ BIG FOCUS වැඩසටහනට එක් වෙමින් ඒ මහතා මේ බව සඳහන් කළේය. නූතන මිනිසා, අනෙක් අය සමග සිදුකරනු ලබන ගනුදෙනුවලට වඩා මෙවලම් සමග සිදුකරනු ලබන ගනුදෙනුව ප්‍රබලවීම මානව සබඳතා බිඳවැටීමට එක් හේතුවක් ලෙස මහාචාර්ය මොහොමඩ් මහීෂ් පෙන්වා දෙයි. ඒ පිළිබඳ වැඩිදුරටත් අදහස් දැක්වු ඒ මහතා, මේ අතර වැඩිදුරටත් අදහස් දක්වමින් මහාචාර්ය මොහොමඩ් මහීෂ් මහතා සඳහන් කර සිටියේ, ජංගම දුරකථන භාවිතය T-56 ගිනිඅවියකට වඩා භයානක බවය. ජංගම දුරකථන හේතුවෙන් මිනිසා, මිනිසුන් අතරම තනිව ඇති බව ද ඒ මහතා පෙන්වා දුනි.", "url": "https://sinhala.adaderana.lk/news/201989"},
{"title": "දිඹුලාගල නාමල් පොකුණ ශිලා ලේඛනය ගැන අලුත්ම කතාව", "body": "දිඹුලාගල නාමල් පොකුණ ප්‍රදේශයෙන් හමුවූ ශිලා ලේඛනය කියවීමට මෙරට විද්වතුන් පිරිසක් සමත්වී තිබේ. එම ශිලා ලේඛනය වසර 2,200ක් පමණ පැරණි බවට අනුමාන කෙරේ. එසේම මෙය මෙතෙක් මෙරටින් හමුවී තිබෙන පූර්ව බ්‍රාහ්මීය අක්ෂර වලින් ලියන ලද විශාලතම ශිලා ලේඛනය. දිඹුලාගල නාමල් පොකුණ ප්‍රදේශයෙන් එම සෙල් ලිපිය පසුගිය වසරේදී සොයා ගැනුණි. විශේෂයෙන් පූර්ව බ්‍රාහ්මී අක්ෂරවලින් සමන්විත මෙම සෙල් ලිපිය ක්‍රිස්තු පූර්ව 137 සහ 119 යන කාල වකවානුවට අයත් බව ඒ සම්බන්ධයෙන් සොයා බැලීමට පත්කළ විද්වත් මණ්ඩලය හඳුනාගෙන තිබුණි. ආදි බ්‍රාහ්මීය අක්ෂර 24ක් ලංකාවේ මෙතෙක් හමුවී ඇති අතර ඉන් අක්ෂර 23ක් මෙම ශිලා ලේඛනයෙහි සඳහන් ය. \r\n  \r\nඒ සම්බන්ධයෙන් එම විද්වත් මණ්ඩලයේ සභාපති මහාචාර්ය කරුණාසේන හෙට්ටිආරච්චි මහතා කරුණු පැහැදිලි කළේය.", "url": "https://sinhala.adaderana.lk/news/200878"},
{"title": "සජිත්ගේ ප්‍රතිපත්ති ප්‍රකාශයේ සම්පූර්ණ විස්තරය", "body": "සමගි ජන සන්ධානයේ ජනාධිපති ධුර අපේක්ෂක සජිත් ප්‍රේමදාස මහතාගේ ජනාධිපතිවරණ ප්‍රතිපත්ති ප්‍රකාශයේ පෙළගැස්ම ප්‍රධාන කොටස් 5ක් යටතේ කරුණු ගොනු කර තිබේ. ප්‍රතිපත්ති ප්‍රකාශය අද (29) අස්ගිරි සහ මල්වතු මහානාහිමිවරුන් වෙත පිළිගැන්වීය. සැප්තැම්බර් 04 වනදා ප්‍රතිපත්ති ප්‍රකාශය ව්‍යාපාරික ප්‍රජාව සහ මහජනතාව වෙත නිල වශයෙන් නිකුත් කිරීමට නියමිතය. සජිත් ප්‍රේමදාස මහතාගේ ජනාධිපතිවරණ ප්‍රතිපත්ති ප්‍රකාශයේ සඳහන් කරුණු පහතින් දැක්වෙයි.   ජාත්‍යන්තර මූල්‍ය අරමුදල සමග ඇති කරගත් ගිවිසුම ප්‍රකාර රාජ්‍ය මූල්‍ය විනය ශක්තිමත් කරමින් ආදායම්, ප්‍රාථමික ගිණුමේ ශේෂය සහ ණය ආශ්‍රිත ඉලක්ක සපුරාලීම සඳහා දුෂ්කර නමුත් අවශ්‍ය ප්‍රතිසංස්කරණ කටයුතු නොකඩවා සිදු කරන්නෙමු.  සෑම ග‍්‍රාම නිලධාරී කොට්ඨාසයක්ම ආවරණය කෙරෙන පරිදි දිවා සුරැකුම් මධ්‍යස්ථාන. සේවා බළකාය තුළ වඩා ඉහළ කාන්තා සහභාගීත්වයක් සඳහා අවශ්‍ය දිරිමත් කරවීම් සිදු කෙරේ. මාතෘත්ව නිවාඩු පිරිවැය රජය විසින් දරනු ඇත. සෑම පොලිස් ස්ථානයකම ඇති කාන්තා හා ළමා කාර්යාංශ පැය 24 පුරාම විවෘතව තබනු ඇත. ක්ෂුද්‍ර ණය ආයතන නියාමනය බලගැන්වෙනු ඇත. අනවසර ක්ෂුද්‍ර මූල්‍ය ව්‍යාපාර වසා දමනු ඇති අතර ඒවාට වගකිව යුත්තන් සම්බන්ධයෙන් දණ්ඩන ක‍්‍රියාමාර්ග කඩිනම් කෙරෙනු ඇත. ක්ෂුද්‍ර මූල්‍ය ණය උගුලේ සිරවී සිටින පුද්ගලයින් මුදා ගැනීම සඳහා සහාය වැඩසටහනක්. සේවක අර්ථසාධක අරමුදල/ සේවා නියුක්තිකයන්ගේ භාර අරමුදල හරහා සනාථ කෙරෙන පරිදි 50% ඉක්මවා කාන්තාවන් සේවා නියුත්ක කෙරෙන තෝරාගත් අංශයන්හි සමාගම් වෙත බදු ප‍්‍රතිලාභ ලබාදෙනු ඇත. සමස්ත රාජ්‍ය සේවයම ප‍්‍රතිසංවිධානය කිරීම. රාජ්‍ය සේවයේ සියලුම බඳවා ගැනීම්, පත්කිරීම් සහ අනුයුක්තකිරීම් කුසලතා මත පදනම්ව සිදු කෙරේ. රාජ්‍ය අංශයේ මාසික ජීවන වියදම් දීමනාව දැනට ලබාදෙන රු. 17,800 සීමාවේ සිට රු. 25,000ක අවමයක් දක්වා ඉහළ නංවනු ඇත. රජයේ සේවකයන්ගේ මූලික වැටුප ඉහළ නැංවීම රාජ්‍ය සේවය සඳහා අදාළවන අවම මූලික මාසික වැටුප (දැනට ශ්‍රේණි සඳහා අදාළ අනුපාතයන් මත පදනම්ව) 24%කින් ඉහළ නැංවෙනු ඇත. රාජ්‍ය සේවයේ අවම දළ වැටුප රු. 57,500ක් වනු ඇත. 2016 සිට බඳවා ගත් සියලුම රජයේ සේවකයින්ට විශ‍්‍රාම වැටුප් ව්‍යවස්ථා සංග‍්‍රහය අනුව ඔවුන්ගේ විශ‍්‍රාම වැටුප් ලබාදීමට යෝජනා කරමු. දැනට සංවර්ධන නිලධාරීන් ලෙස සේවය කරන නිලධාරීන්ට රැකියා වෙ‍‍ළෙඳපොළ තුළ තරඟකාරීව රැකියා අවස්ථා සොයා ගැනීමට හැකියාව ලැබෙන පරිදි සුදුසු වෘත්තීය පුහුණුවීම් ලබා ගැනීමට රජයේ අනුග‍්‍රහය ලබා දෙනු ඇත. අඩු ආදායම්ලාභි සහ මධ්‍යම පාන්තික නිවාස යෝජනා ක‍්‍රම ඉදිකිරීම සඳහා රජය සතු ඉඩම් ලබාදෙනු ඇත. විවිධාංගීකරණය වූ නිවාස යෝජනා ක‍්‍රමය තුළ ග‍්‍රාමීය, නාගරික, කඳුරට, ආපදාවන්ගෙන් බලපෑමට ලක්වූ පළාත් සහ ධීවර ප‍්‍රජාවන් ප‍්‍රමුඛතාගත කෙරෙනු ඇත. ඉදිකිරීම අමුද්‍රව්‍ය ආනයනය කිරීමේදී ඇති අධික බදු ඉවත් කර ඉදිකිරීම් වියදම අඩු කෙරේ. සිය පළමු නිවාස ඒකකය මිලදී ගනු ලබන හෝ නිවාස ඉදිකිරීම සඳහා පළමු ඉඩම් කට්ටිය මිලදී ගනු ලබන කුටුම්භයන් සඳහා අවම පොළියට දිගු කාලීන ගෙවුම් විකල්ප මත විශේෂ නිවාස ණය යෝජනා ක‍්‍රමයක්. (දෙ-පරපුරු ණය -Two Generation Loan) විදෙස්ගත සේවා නියුක්තිකයන් සඳහා වූ නිවාස ඉදිකිරීම් ද්‍රව්‍ය සම්බන්ධයෙන් බදු නිදහස් වැඩසටහනක් රජය විසින් ක‍්‍රියාත්මක කරනු ඇත. විදේශ ප්‍රේෂණ මත පදනම්ව විදුලි වාහන සඳහා වාහන බලපත‍්‍ර නිකුත් කිරීමට නව ක‍්‍රමවේදයක්. විදේශගත ශ‍්‍රමිකයින්ට විදේශයන්හි සිට ඡන්දය ප‍්‍රකාශ කිරීමට හැකි වන පරිදි මැතිවරණ නීතිය සංශෝධනය කරනු ලැබේ. පෞද්ගලික අංශයේ සියලු සේවා නියුක්තිකයන්ට දායකත්ව රක්ෂණාවරණ ක‍්‍රමයක් සහ විශේෂ නිවාස වැඩසටහනක් ක‍්‍රියාවට නංවනු ඇත. ගෘහ සේවය නියාමනය කිරීම සඳහා නීති පැනවීම. පාස්කු ඉරුදින බෝම්බ ප‍්‍රහාරයේ වින්දිතයන්ට යුක්තිය ඉටු කිරීම සඳහා 1948 අංක 17 දරන පරීක්ෂණ කොමිෂන් සභා පනතේ 2 (1) (ඇ) වගන්තිය ප‍්‍රකාරව විධිමත් ලෙස බලය පවරන ලද පරීක්ෂණ \r\nකොමිෂන් සභාවක් මාස 3ක් තුළ පිහිටුවනු ඇත. එම කොමිෂන් සභාවේ නිර්දේශ මත පදනම්ව පාස්කු ඉරුදින ප‍්‍රහාරය සඳහා වගකිව යුතු අපරාධකරුවන්ට එරෙහිව ත‍්‍රිපුද්ගල ස්ථීර මහාධිකරණයක් මගින් දිනපතා නඩු විභාග කර දඬුවම් ලබා දීම \r\nරජයේ ප‍්‍රමුඛ වගකීමක් ලෙස සළකනු ලැබේ. දැනට හඳුන්වාදී තිබෙන ත‍්‍රස්තවාදය වැළැක්වීමේ පනත අහෝසි කර  ත‍්‍රස්තවාදය වැළැක්වීමේ නව නීතියක් ස්ථාපිත කරනු ඇත. වෛරී ප‍්‍රකාශ පැතිරීම වැළැක්වීමට අවශ්‍ය නීති යාන්ත‍්‍රණය ශක්තිමත් කිරීමට රජය කැපවී සිටී. වසර 5ක් ඇතුළත අධිකරණ පද්ධතිය සම්පූර්ණයෙන්ම ඩිජිටල්කරණය \r\nකෙරෙනු ඇත. පුරවැසියන් වෙත සෑම වර්ගයකම නඩු සඳහා නීති ආධාර ලබා දීම තහවුරු කෙරේ. දේශපාලනික හේතු මත ඉල්ලා අස්කරගෙන ඇති අපරාධ නඩු නව රජය බලයට පත්වී මාස 03ක් ඇතුළත නැවත පැවරීමට කටයුතු කරනු ඇත. ආර්ථික අර්බුදයෙන් අසාධාරණයට ලක්වූ පුද්ගලයන්ට ඉදිරියටත් එම අර්බුදයට වගකිව යුතු පුද්ගලයන්ගෙන් වන්දි ලබා ගැනීමට හැකිවන පරිදි අධිකරණ ක‍්‍රියාමාර්ග ගැනීමට සහාය ලබා දෙනු ඇත.  අධ්‍යාපනය, වෘත්තීය පුහුණුව සහ තාරුණ්‍යය... රජය ශ‍්‍රී ලංකාව පුරා සියලුම ගුරුවරුන්ට නොමිලේ පොදු ප‍්‍රවාහන පහසුකම් සපයනු ඇත. අධ්‍යාපන ක්ෂේත‍්‍රයේ වැටුප්, විශ‍්‍රාම වැටුප් සහ සේවා ගැටලු විසඳීම සඳහා 2025 ජනවාරි මාසයට පෙර ප‍්‍රතිපත්තිමය තීරණ ගනිමින් ක‍්‍රියාකාරී සැලැස්මක් සෑම පාසලක්ම සුහුරු පාසලක් බවට පත් කිරීම සඳහා මාර්ග සිතියමක් සම්පූර්ණ විසිතර පහතින් දැක්වෙයි.  by   on Scribd", "url": "https://sinhala.adaderana.lk/news/200468"},
{"title": "මුඛ සහ පියයුරු පිළිකා වාර්තාවීම ඉහළට", "body": "මෙරට මුඛ පිළිකා සහ පියයුරු පිළිකා වාර්තාවීම ඉහළ ගොස් ඇති බව සෞඛ්‍ය අමාත්‍යාංශය පවසයි. අමාත්‍යාංශ ලේකම් විශේෂඥ වෛද්‍ය පාලිත මහීපාල මහතා පෙන්වාදෙන්නේ පසුගිය වසරේ පමණක් නව පිළිකා රෝගීන් 33,000කට අධික පිරිසක් වාර්තා වී ඇති බවය. පිළිකා හේතුවෙන් පසුගිය වසරේ මරණ 19,000ක් සිදුව ඇති බව ද සඳහන් වේ. මෙරටින් වාර්තාවන පිළිකා රෝගී මරණවලට පියයුරු පිළිකා, ගැබ් ගෙල පිළිකා, පෙනහළු හා මහ බඩවැලේ පිළිකා ප්‍රධාන වශයෙන් හේතු වී ඇති බව සෞඛ්‍ය අමාත්‍යංශය පෙන්වාදෙයි. පිරිමි පුද්ගලයින් අතර මුඛ පිළිකා වර්ධනය වීමක් දක්නට ලැබෙන අතර මෙරට ජනගහනයෙන් ලක්ෂයකට මුඛ පිළිකා රෝගීන් 1,990ක් වාර්තා වන බව අනාවරණය වී තිබේ. සෞඛ්‍ය සම්පන්න ජීවන රටාවක් ප්‍රවර්ධනය කිරීම මගින් පිළිකා රෝගීන් වාර්තා වීම අඩු කර ගත හැකි අතර පිළිකා ප්‍රතිකාර පිළිබඳව ප්‍රමිතීන් ඉහළ නැංවීමට ද කටයුතු කරමින් සිටින බව සෞඛ්‍ය අමාත්‍යාංශ ලේකම් විශේෂඥ වෛද්‍ය පාලිත මහීපාල මහතා පවසයි.", "url": "https://sinhala.adaderana.lk/news/202118"},
{"title": "විදෙස් ජාතිකයින් මෙරටදී සිදුකරන අන්තර්ජාල ජාවාරම් ගැන පොලීසියෙන් හෙළිදරව්වක්", "body": "විදෙස් ජාතිකයින් විසින් මෙරට දී සිදුකරනු ලබන අන්තර්ජාල ජාවාරම්වල ඉහළ යෑමේ ප්‍රවණතාවයක් දක්නට ලැබෙන බව පොලීසිය පවසයි. අද දෙරණ BIG FOCUS වැඩසටහනට එක්වෙමින් පොලිස් මාධ්‍ය ප්‍රකාශක, නියෝජ්‍ය පොලිස්පති නීතිඥ නිහාල් තල්දූව මහතා මේ බව සඳහන් කළේය. වැඩිදුරටත් අදහස් දැක්වූ ඒ මහතා, අන්තර්ජාලය ඔස්සේ මෙරටදී සිදුකර ජාවාරම් සම්බන්ධයෙන් පොලීසිය විසින් පුද්ගලයින් 300කට ආසන්න සංඛ්‍යාවක් අත්අඩංගුවට ගෙන ඇති බව පොලිස් මාධ්‍ය ප්‍රකාශකවරයා පැවසීය. මීට අමතරව ජංගම දුරකථන 500කට ආසන්න සංඛ්‍යාවක් සහ පරිගණක 300කට ආසන්න සංඛ්‍යාවක් පොලිස් භාරයට ගෙන ඇති බව ඒ මහතා පැවසීය. එමෙන්ම අන්තර්ජාලය ඔස්සේ ජාවාරම් සිදුකරන පුද්ගලයින්ට ස්ථාන ලබාදෙන අයට එරෙහිව අපරාධමය චෝදනා එල්ලකළ හැකි බව පොලිස් මාධ්‍ය ප්‍රකාශක නියෝජ්‍ය පොලිස්පති නීතීඥ නිහාල් තල්දූව මහතා පවසයි.  අන්තර්ජාලය ඔස්සේ ජාවාරම්කට හසුවූ පුද්ලයෙකුගේ මුදල් ආපසු ලබාගැනීම ඉතා සුලභ තත්ත්වයක් බව පොලිස් මාධ්‍ය ප්‍රකාශක නියෝජ්‍ය පොලිස්පති නීතීඥ නිහාල් තල්දූව මහතා මෙහිදී පෙන්වා දුන්නේය. පොලිස් මාධ්‍ය ප්‍රකාශවරයා මෙහිදී වැඩිදුරටත් පවසා සිටියේ, අපරාධ වෙනස් වන ආකාරයට නීතිරීති ද සකස්කළ ගතයුතු බවය. මේ අතර අන්තර්ජාලය ඔස්සේ ජාවාරම් සිදුකරන චීන ජාතිකයින් ගැන පරික්ෂණ සිදුකිරීමේදී චීන පොලීසිය, ශ්‍රී ලංකා පොලීසිය සමඟ ඉතාම සමීපව කටයුතු කරන බව පොලිස් මාධ්‍ය ප්‍රකාශකවරයා පැවසීය. එම පරීක්ෂණ සඳහා සහාය දීමට චීන පොලිස් නිලධාරීන් 10 දෙනෙකු මෙරටට පැමිණි බව ඔහු පැවසීය. මේ අතර පසුගිය දිනවල ද අන්තර්ජාල ජාවාරම් සම්බන්ධයෙන් මෙරටින් චීන ජාතිකයන් විශාල පිරිසක් පොලීසිය හා අපරාධ පරීක්ෂණ දෙපාර්තමේන්තුව විසින් අත්අඩංගුවට ගත්තේය. එවන් පසුබිමක කොළඹ පිහිටි චීන තානාපති කාර්යාලය නිවේදයන් නිකුත් කරමින් සඳහන් කළේ, අන්තර්ජාල ජාවාරම් සම්බන්ධයෙන් චීන ජාතිකයන් ඇතුළු විදේශිකයන් අත්අඩංගුවට ගැනීම සම්බන්ධයෙන් චීනය සමීප අවධානයෙන් පසුවන බවය. එම සිද්ධීන් දෙරටේ ජනතාවගේ දේපොළවලට පමණක් නොව චීනයේ ප්‍රතිරූපයට සහ දෙරට අතර සාම්ප්‍රදායික මිතුදමට බරපතළ හානියක් සිදුකරන බව ද එම නිවේදනයේ සඳහන්ය. අදාළ සැකකරුවන් නියත වශයෙන්ම අත්අඩංගුවට ගැනීම සඳහා ශ්‍රී ලංකාවේ නීතිය බලගැන්වීමේ අයතන වෙත පූර්ණ සහාය දක්වන බව එම තානාපති කාර්යාලය පැවසීය. එහිදී අදාළ සැකකරුවන්ගේ නීත්‍යානුකූල අයිතීන් ආරක්ෂා වියයුතු බව ද එමගින් පෙන්වා දෙයි. ශ්‍රී ලංකාවේ විදුලි සංදේශ යටිතල පහසුකම් සහ භූ දේශපාලනික පිහිටීම මෙන්ම චීනය සමග පවතින මිතුරු සබඳතා වාසියට යොදාගනිමින් ඇතැම් ඉලෙක්ට්‍රොනික අපරාධකරුවන් සහ කල්ලි ශ්‍රී ලංකාවට පැමිණෙන බව ද අදාළ නිවේදනයේ සඳහන්ය. මෙම ප්‍රවණතාව පිළිබඳව අවදානය යොමුකරමින් ශ්‍රී ලංකාව සහ චීනය අතර ඔන්ලයින් වංචා වැළෑක්වීම සඳහා නීතිය බලගැන්වීමේ සහයෝගීතාව ක්‍රියාකාරීව ප්‍රවර්ධනය කිරීමට චීන රජය කටයුතු කරමින් සිටින බව චීන තානාපති කාර්යාලය පැවසීය. අත්අඩංගුවට ගන්නා ලද චීන ජාතිකයන් පිටුවහල් කිරීමේ සහ අනෙකුත් ක්‍රියාකාරකම් කඩිනමින් සිදුවන බව ද අදාළ නිවේදනයේ වැඩිදුරටත් දැක්වෙයි. මීට අදාළ සමීපතම සිදුවීම ඊයේ (15) හලාවත, ඉරණවිල මාර්ගයේදී වාර්තා වුණි. පුත්තලම කොට්ඨාස අපරාධ විමර්ශන කාර්යංශයේ නිලධාරීන්ට ලද තොරතුරක් මත හෝටලයක සැකසහිත ලෙස ලැඟුම් ගෙන සිටි විදෙස් ජාතිකයින් පිරිසක් එහිදී අත්අඩංගුවට ගෙන තිබුණි. පොලිස් මාධ්‍ය කොට්ඨාසය නිවේදනය කළේ, අත්අඩංගුවට ගත් එම විදේශිකයින් අතරට මැලේසියානු ජාතික පිරිමි පුද්ගලයින් 04ක්, ඉතියෝපියානු ජාතික පිරිමි පුද්ගලයින් 03ක් හා කාන්තාවක්, කෙන්යානු ජාතික කාන්තාවක් හා චීන ජාතික පිරිමි පුද්ගලයෙක් සිටි බවය. අදාළ පිරිස අන්තර්ජාලය ඔස්සේ, මුදල් වංචා සිදුකරන බවට සැකපිට අත්අඩංගුවට ගෙන ඇති අතර, ඔවුන් සන්තකයේ තිබී පරිගණක යන්ත්‍ර 20ක්, රවුටර් 03ක් සහ ජංගම දුරකථන 282ක් පොලිස් භාරයට ගෙන ඇත. පුත්තලම කොට්ඨාස අපරාධ විමර්ශන කාර්යංශය වැඩිදුර විමර්ශන සිදුකරනු ලබයි.", "url": "https://sinhala.adaderana.lk/news/202237"},
{"title": "නවවැනි පාර්ලිමේන්තුවේ සුවිශේෂී සිදුවීම්", "body": "නවවැනි පාර්ලිමේන්තුවේ අසුන් හිස්වීම් 19 ක්, වාර අවසාන කිරීම් 4ක් සහ රැස්වූ දින ගණන 390 ක් බව පාර්ලිමේන්තු මහලේකම් කාර්යාලය පවසයි. ඒ අනුව 2020 අගෝස්තු 20 වැනි දින පළමු රැස්වීමෙන් ආරම්භ වී 2024 සැප්තැම්බර් 24 දින මධ්‍යම රාත්‍රියෙන් විරුවා හරිනු ලැබූ නවවැනි පාර්ලිමේන්තුව පැවති කාලසීමාව තුළ ආණ්ඩුක්‍රම ව්‍යවස්ථාවේ 66 වන ව්‍යවස්ථාව ප්‍රකාරව මන්ත්‍රීධුර 19 ක පුරප්පාඩු ඇතිව තිබේ. ඒ අනුව අවස්ථා 18 ක දී මන්ත්‍රීවරුන් 16 දෙනෙකු නව පාර්ලිමේන්තු මන්ත්‍රීවරු ලෙස පත්ව ඇති අතර මන්ත්‍රීවරුන් 241 ක්  පාර්ලිමේන්තුව නියෝජනය කර ඇත.  ජාතික ලැයිස්තුවෙන් පාර්ලිමේන්තුවට තේරී පත්වූ ජයන්ත කැටගොඩ මහතා ඉල්ලා අස්වූ අතර ඒ වෙනුවට බැසිල් රාජපක්ෂ මහතා කෙරිණි.  අනතුරුව ජාතික ලැයිස්තු මන්ත්‍රී අජිත් නිවාඩ් කබ්රාල් මහතා ඉල්ලා අස්වූ අතර එම පුරප්පාඩුවට නැවතත් ජයන්ත කැටගොඩ මහතා පත් පත් විය. මේ අයුරින්ම මුජිබර් රහුමාන් මහතාගේ ඉල්ලා අස්වීම නිසා පුරප්පාඩු වූ අසුන සඳහා ඒ. එච්.එම්. ෆවුසි මහතා තේරී පත්වූ අතර අධිකරණ තීන්දුවක් අනුව පුරප්පාඩු වූ ඩයනා ගමගේ මහත්මියගේ  පාර්ලිමේන්තු අසුන සඳහා නැවතත් මුජිබර් රහුමාන් මහතා පත් කෙරිණි. නමුත් පුරප්පාඩු වූ හරීන් ප්‍රනාන්දු ගේ මන්ත්‍රීධූරය සඳහා නව මන්ත්‍රීවරයකු පත් නොවීය.  නවවැනි පාර්ලිමේන්තුවේ සිදු වූ සුවිශේෂීම සිදුවීමක් වූයේ මෙරට 7වැනි විධායක ජනාධිපති ගෝඨාභය රාජපක්ෂ මහතා සිය ධුරයෙන් ඉල්ලා අස්වීමය. පසුව මෙරට 8වැනි විධායක ජනාධිපතිවරයා ලෙස රනිල් වික්‍රමසිංහ මහතා පාර්ලිමේන්තු මන්ත්‍රීවරුන්ගේ ඡන්දයෙන් තේරී පත්විය.  මේ අනුව පාර්ලිමේන්තු මන්ත්‍රීවරයෙකු ලෙස කටයුතු කළ රනිල් වික්‍රමසිංහ මහතා ජනාධිපති ධූරයට පත්වීමෙන් හිස් වූ පාර්ලිමේන්තු මන්ත්‍රීධුරය වෙනුවට නව මන්ත්‍රීවරයෙකු පත් වීම ඇතුළුව නව මන්ත්‍රීවරුන් 16 දෙනෙකු පාර්ලිමේන්තු මන්ත්‍රීවරු ලෙස පත්ව ඇත. එමෙන්ම පාර්ලිමේන්තුව වාර අවසාන කිරීම් 4කට ලක්ව තිබේ. මින් පළමු වාර අවසාන කිරීම් දෙක හිටපු ජනාධිපති ගෝඨාභය රාජපක්ෂ මහතා විසින් සිදු කර ඇත. හිටපු ජනාධිපති රනිල් වික්‍රමසිංහ මහතා විසින් තෙවැනි සහ සිව් වැනි වාර අවසාන කිරීම් සිදුකර තිබේ.  මේ අනුව නවවැනි පාර්ලිමේන්තුවේ සභාවාර 5ක් පවත්වා ඇති අතර පළමු සභාවාරය 2020.08.20 දින සිට 2021.12.12 දක්වාත්, දෙවැනි සභාවාරය 2022.01.18 දින සිට 2022.07.28 දක්වාත්, තෙවැනි සභාවාරය 2022.08.03 දින සිට 2023.01.27 දක්වාත්, සිව් වැනි සභාවාරය 2023.02.08 දින සිට 2024.01.26 දක්වාත් පස්වැනි සභාවාරය 2024.02.07 සිට 2024.09.24 දින පාර්ලිමේන්තුව විසුරුවාහැරීම දක්වාත් ක්‍රියාත්මක වී තිබේ.", "url": "https://sinhala.adaderana.lk/news/201800"},
{"title": "නවවැනි පාර්ලිමේන්තුවේදී ක්‍රියාත්මක වූ මුළු  කාරක සභා හා සංසද", "body": "නවවැනි පාර්ලිමේන්තුවේ පාර්ලි‌මේන්තු කාලය අවුරුදු 4යි මාස1ක් සහ දින 04ක් වේ. ඒ 2020 අගෝස්තු 20 දින ඇරඹි මංගල රැස්වීම් දිනයේ සිට විසිරුවා හරිනු ලැබූ දිනය වූ 2024.09.24 දින දක්වා වූ කාලයයි.  ඒ අනුව සභාවාර 5ක් තුළ දින 390ක් රැස්වී තිබෙන නවවැනි පාර්ලිමේන්තුවේ කාල පරිච්ඡේදය තුළ ස්ථාවර නියෝගයන්ට අනුකූලව ස්ථාපිත මුළු කාරක සභා සංඛ්‍යාව 74 කි.  මීට අමතරව විවිධ විෂයන් වෙනුවෙන් පාර්ලිමේන්තු සංසද 12 ක් ක්‍රියාත්මක වූ අතර ඒ අනුව ක්‍රියාත්මක වූ සංසද සහ කාරක සභා එකතුව 86ක්  විය. නවවැනි පාර්ලිමේන්තුවේ කාරක සභා සහ සංසද සංඛ්‍යාව 86කි.  ඊට විශේෂ කාර්යයන් සඳහා කාරක සභා 16, ආංශික අධීක්ෂණ කාරක සභා 17, අමාත්‍යාංශයීය උපදේශක කාරක සභා  29, විශේෂ කාරක සභා 11, ව්‍යවස්ථාදායක ස්ථාවර කාරක සභා 01, සහ සංසද 12ක් ද ඇතුළත් විය. තවද නවවැනි පාර්ලිමේන්තුවට ඉදිරිපත් කරන ලද කාරක සභා වාර්තා ගණන 382කි. ඊට විශේෂ කාර්යයන් සඳහා කාරක සභා 131, ආංශික අධීක්ෂණ කාරක සභා 121, අමාත්‍යාංශයීය උපදේශක කාරක සභා 97, විශේෂ කාරක සභා 08, ව්‍යවස්ථාදායක ස්ථාවර කාරක සභාව 25ක් ද ඇතුළත්. ඒ අනුව, විශේෂ කාර්යයන් සඳහා කාරක සභා 16 ක්‍රියාත්මක වූ අතර ඉදිරිපත් කර ඇති වාර්තා ගණන 131කි. විශේෂ කාර්යයන් සඳහා කාරක සභා 16  පහත පරිදි වේ. ආංශික අධීක්ෂණ කාරක සභා 17 පහත පරිදි වේ. ආංශික අධීක්ෂණ කාරක සභා විසින් නව්‍ය අංගයක් ලෙස ව්‍යවස්ථාදායක ක්‍රියාවලියට මෙරට තරුණ තරුණියන් සම්බන්ධ කර ගැනීමේ වැදගත්කම අවධාරණය කරනු ලැබූ අතර එහි ප්‍රතිඵලයක් ලෙස තෝරාගත් තරුණ තරුණියන්ට කාරක සභා රැස්වීම්වලට ක්‍රියාකාරීව සහභාගි වීමට ඉඩකඩ සලසා දීම නවවැනි පාර්ලිමේන්තු කාල සීමාවේදී සිදු විය.  ව්‍යවස්ථාදායක ක්‍රියාවලියට නැවුම් දෘෂ්ටි කෝණයක්  සහ නව්‍ය අදහස් ගෙන එමින් ප්‍රතිපත්ති සම්පාදනයේදී සහ අධීක්ෂණයේදී තරුණ පරම්පරාවේ හඬට සවන්දීම සහ සලකා බැලීම සහතික කිරීම, පාර්ලිමේන්තු කාර්යභාරයේ තිබෙන සියුම් සහ සංකීර්ණතා පිළිබඳව ග්‍රහණය කර ගැනීමට ඉඩ ප්‍රස්ථාව සැලසීම  ඇතුළු සිවිල් වගකීම් සහ ආයතනික සහ සම්බන්ධතාවයන් පිළිබඳ මනා අවබෝධයක් ලබා ගැනීමට අවකාශය සැලසීම මෙහි අරමුණ විය. තවද ස්ථාවර නියෝගවලට අනුකූලව සෑම කැබිනට් අමාත්‍යාංශයක් සඳහාම එක් උපදේශක කාරක සභා සභාවක් විය යුතු වන අතර, එවන් උපදේශක කාරක සභා  29ක් නවවැනි පාර්ලිමේන්තුවේ ක්‍රියාත්මක විය. ඊට අමතරව  නවවැනි පාර්ලිමේන්තු කාල සීමාව තුළදී; යනාදී වශයෙන් විශේෂ කාරක සභා 11 ක්‍රියාත්මක වූ අතර ඉන් කට‍යුතු අවසන් කොට කාරක සභා වාර්තා 08 ක් ඉදිරිපත් කොට ඇත. එම වාර්තා 8 වන්නේ, තවද, නියෝජ්‍ය කථානායකවරයා සභාපති වූ ව්‍යවස්ථාදායක ස්ථාවර කාරක සභාව නවවැනි පාර්ලිමේන්තුව තුළදී එහි කටයුතු සම්බන්ධයෙන් කාරක සභා වාර්තා 25ක් පාර්ලිමේන්තුවට ඉදිරිපත් කර තිබේ.", "url": "https://sinhala.adaderana.lk/news/202299"},
{"title": "සූකර උණ තවත් පළාත් කිහිපයකට පැතිරෙයි", "body": "බස්නාහිර පළාතේ පළමුවරට වාර්තා වූ අප්‍රිකානු සූකර උණ රෝග තත්ත්වය මේ වනවිට ඌව, උතුරු මැද සහ වයඹ පළාත්වලින් ද වාර්තා වී ඇති බව බස්නාහිර පළාත් සත්ත්ව නිෂ්පාදන හා සෞඛ්‍ය දෙපාර්තමේන්තුවේ අධ්‍යක්ෂ කේ. කේ. සරත් මහතා පවසයි. අද දෙරණ BIG FOCUS වැඩසටහනට එක් වෙමින් ඒ මහතා මේ බව සඳහන් කළේය. මෙම සූකර උණ වැළඳුණු සතුන්ගේ මරණ ප්‍රතිශතය ඉතා ඉහළ බවත් මෙම රෝග තත්ත්වය පාලනය සඳහා මෙතෙක් ඖෂධයක් සොයාගෙන නොමැති බවත් ඒ මහතා පෙන්වා දුන්නේය. අප්‍රිකානු සූකර උණ රෝග තත්ත්වය බස්නාහිර පළාතේ ගොවිපොළවල් 04කින් මේ වනවිට වාර්තා වී ඇති බව පළාත් අධ්‍යක්ෂ කේ. කේ. සරත් මහතා සඳහන් කළේය. මෙහිදී වැඩිදුරටත් ඒ මහතා සඳහන් කළේ බස්නාහිර පළාතේ බේරුවල, වැලිසර සහ  පාදුක්ක යන ප්‍රාදේශීය ලේකම් කොට්ඨාසවලින් මෙම රෝගී තත්ත්වය ගොදුරුවී ඇති සතුන් දැනට හඳුනාගෙන ඇති බවය. පසුගිය සතියේ වාර්තා වූ දත්ත අනුව බස්නාහිර පළාතේ ඌරන් 70,000ක පමණ ප්‍රමාණයක් සිටින බවත් ඉන් 20,000ක් 25,000ක් අතර ප්‍රමාණයක් මෙම රෝග තත්ත්වය වැළඳී මියගොස් ඇති බව සඳහන් ය. අප්‍රිකානු සූකර උණ රෝග තත්ත්වය පාලනය කිරීම සඳහා ගෙන ඇති පියවර සම්බන්ධයෙන් අදහස් දැක්වූ බස්නාහිර පළාත් සත්ත්ව නිෂ්පාදන හා සෞඛ්‍ය දෙපාර්තමේන්තුවේ අධ්‍යක්ෂ කේ. කේ. සරත් මහතා පවසා සිටියේ, \"  යනුවෙනි. රජයක් ලෙස මෙම රෝගී තත්ත්වය පාලනය කිරීමට අවශ්‍ය ක්‍රියාමර්ග සඳහන් කරමින් අදාළ ගැසට් නිවේදනයක් අද (28) නිකුත් කිරීම නියමිත බව බස්නාහිර පළාත් සත්ත්ව නිෂ්පාදන හා සෞඛ්‍ය දෙපාර්තමේන්තුවේ පළාත් අධ්‍යක්ෂ කේ. කේ. සරත් මහතා පැවසීය. මේ අතර බස්නාහිර පළාතේ, ගම්පහ දිස්ත්‍රික්කයෙන් පළමුවරට ඌරන් ආශ්‍රිතව වාර්තා වූ ප්‍රජනන හා ශ්වසන රෝගය අප්‍රිකානු සූකර උණ රෝග තත්ත්වය බවට ඊයේ (27) තහවුරු විය. සත්ත්ව නිෂ්පාදන හා සෞඛ්‍ය දෙපාර්තමේන්තුව නිවේදනයක් නිකුත්කරමින් සඳහන් කළේ, ක්ෂේත්‍රයෙන් ලබාගන්නා ලද නව සාම්පල පරීක්ෂා කිරීමේ දී එම සාම්පල කිහිපයකින් ඒ බව තහවුරු වී ඇති බවය. පසුගිය කාල සීමාවේ ගම්පහ දිස්ත්‍රික්කයේ ප්‍රදේශ කිහිපයක ඌරන් හදිසියේ මියයාමේ සිදුවීම් වාර්තා වූ අතර ඒ සම්බන්ධයෙන් සත්ත්ව නිෂ්පාදන හා සෞඛ්‍ය දෙපාර්තමේන්තුව විශේෂ පරීක්ෂාවක් සිදුකරනු ලැබීය.", "url": "https://sinhala.adaderana.lk/news/202652"},
{"title": "ඔබට එන වට්ස්ඇප් පණිවුඩ ගැන සැලකිලිමත් වන්න", "body": "සයිබර් අපරාධ සම්බන්ධයෙන් දිනකට පැමිණිලි 200ත් 250ත් අතර ප්‍රමාණයක් ලැබෙන බව ශ්‍රී ලංකා පරිගණක හදිසි ප්‍රතිචාර සංසදය පවසයි. \"අද දෙරණ\" BIG FOCUS වැඩසටහනට එක්වෙමින් එම සංසදයේ තොරුතුරු ආරක්ෂණ ඉංජිනේරු තිනුරි තිසේරා මෙනවිය පැවසුවේ, 2023ට සාපෙක්ෂව 2024 වන විට සයිබර් අපරාධවල වර්ධනයක් පෙන්නුම් කරන බවය. මේ අතර \"අද දෙරණ\" BIG FOCUS වැඩසටහනට එක්වෙමින් ශ්‍රී ලංකා පරිගණක හදිසි ප්‍රතිචාර සංසදයේ ජ්‍යෙෂ්ඨ තොරතුරු තාක්ෂණ ඉංජිනේරු චරුක දමුණුපොළ මහතා පවසා සිටියේ, සයිබර් අවකාශයේ සිදුවන වංචාවලට සීමාවක් නොමැති බවය. ඔබගේ වට්ස්ඇප් ( WhatsApp) ගිණුම අපරාධකරුවන් ගේ ග්‍රහණයට ගන්න ආකාරය පිළිබඳ චරුක දමුණුපොළ මහතා මෙහිදී පැහැදිලි කිරීමක් කළේය. එමෙන්ම ඔබගේ වට්ස්ඇප් ගිණුම අපරාධකරුවන්ගේ ග්‍රහණයට නතු නොවී තිබීමට නම් සිදුකළ යුතු වෙනස්කම් පිළිබඳව ද මෙහිදී පැහැදිලි කෙරුණි.  තිනුරි තිසේරා මෙනවිය, අවසාන වශයෙන් ශ්‍රී ලංකා පරිගණක හදිසි ප්‍රතිචාර සංසදයේ තොරුතුරු ආරක්ෂණ ඉංජිනේරු තිනුරි තිසේරා මෙනවිය පවසා සිටියේ, සයිබර් අපරාධ මේ වනවිට වැඩිවී ඇති බවත් ඒවා ඉදිරියේ දී තව තවත් වර්ධනය විය හැකි බවත් ය.  මේ සම්බන්ධයෙන් තාක්ෂණ සහායක් අවශ්‍ය නම් 101 දුරකථන අංකය ඇමතීමෙන් හෝ    විද්‍යුත්  ලිපිනයට පණිවුඩයක් යොමු කිරීමෙන් වැඩිදුර තොරතුරු ලබාගත හැකිය.", "url": "https://sinhala.adaderana.lk/news/202735"},
{"title": "පාස්කු විමර්ශන කමිටු වාර්තාවක අන්තර්ගතය ගම්මන්පිල හෙළිකරයි", "body": "පාස්කු ප්‍රහාරය සම්බන්ධයෙන් ප්‍රධානම චූදිතයෙකු ලෙස විමර්ශන කමිටු වාර්තාවකින් නම් කර ඇති රවී සෙනෙවිරත්න මහතාව වහාම මහජන ආරක්ෂක අමාත්‍යාංශයේ ලෙකම් ධුරයෙන් ඉවත් කළ යුතු බව පිවිතුරු හෙළ උරුමයේ නායක හිටපු පාර්ලිමේන්තු මන්ත්‍රී උදය ගම්මන්පිල මහතා පවසයි. පාස්කු ප්‍රහාරයේ විමර්ශන කමිටු වාර්තා ප්‍රසිද්ධ කිරීම වෙනුවෙන් අද (21) පෙරවරුවේ කොළඹ දී පැවැති මාධ්‍ය හමුවකට එක්වෙනින් ඔහු මේ බව පැවසීය. ගම්මන්පිල මහතා මීට පෙර පැවසුවේ පාස්කු ප්‍රහාරයේ විමර්ශන කමිටු වාර්තා ප්‍රසිද්ධ කිරීම සඳහා ජනපතිවරයාට අද උදෑසන 10 වනතෙක් කාලය ලබාදෙන බවයි. ඔහු අද පෙරවරුවේ දක්වමින් පැවසුවේ තමන් විශ්‍රාමික විනිසුරු ඒ.එම්.ජේ ද අල්විස් මහතාගේ කමිටු වාර්තාව ප්‍රසිද්ධි කරන බවත් එළැඹෙන 28 වන සඳුදා දින විශ්‍රාමික විනිසුරු එස්. අයි. ඉමාම් මහතාගේ කමිටු වාර්තාව හෙළි කිරීමට සූදානම් බවයි. උදය ගම්මන්පිල මහතා තවදුරටත් චෝදනා කළේ ජනාධිපතිවරයා ආණ්ඩුක්‍රම ව්‍යවස්ථාව චේතනාන්විතව උල්ලංඝනය කර ඇති බවය. එසේ කිරීම සම්බන්ධයෙන් ජනාධිපතිවරයා වහාම ජාතියෙන් සමාව ගතයුතු බව ද ගම්මන්පිල මහතා පැවසීය.", "url": "https://sinhala.adaderana.lk/news/202396"},
{"title": "සමේ පිළිකා වැඩිවීමට ආලේපන හේතුවන බවට අනාවරණයක්", "body": "පසුගිය අවුරුදු කිහිපය ඇතුළත මෙරට සමේ පිළිකා ඇති රෝගීන්ගේ සංඛ්‍යාවේ වැඩිවීමක් දක්නට ලැබෙන බව චර්ම රෝග පිළිබඳ විශේෂඥ වෛද්‍ය ශ්‍රියානි සමරවීර මහත්මිය පැවසුවාය. අද (06) සෞඛ්‍ය ප්‍රවර්ධන කාර්යාංශයේ පැවති මාධ්‍ය හමුවකට එක්වෙමින් ඇය සඳහන් කළේ, සමේ ආලේප කරනු ලබන විවිධ ආලේපන ඊට එක හේතුවක් බවය. එහිදී වැඩිදුරටත් අදහස් දැක්වූ චර්ම රෝග පිළිබඳ විශේෂඥ වෛද්‍ය ශ්‍රියානි සමරවීර මහත්මිය,", "url": "https://sinhala.adaderana.lk/news/202975"},
{"title": "පාසල් ඉගෙනීම් කටයුතු සඳහා වට්ස්ඇප් භාවිතය ගැන අලුත් චක්‍රලේඛයක්", "body": "පාසල් අධ්‍යාපන කටයුතු සහ සන්නිවේදනය සඳහා 'සමාජ සන්නිවේදන යෙදවුම්' භාවිත කිරීම සම්බන්ධයෙන් අධ්‍යාපන, විද්‍යා හා තාක්ෂණ අමාත්‍යංශ විශේෂ චක්‍රලේඛයක් නිකුත් කර තිබේ. එම අමාත්‍යංශ ලේකම්, ජේ.එම්.ටී ජයසුන්දර මහත්මිය විසින් අදාළ චක්‍රලේඛය සියලූම විදුහල්පතිවරුන් ඇතුළු අධ්‍යාපන බලධාරීන් වෙත යොමු කර ඇත. අදාළ චක්‍රලේඛයේ වැඩිදුරටත් සඳහන්ව ඇත්තේ කොවිඩ් -19 වසංගත තත්ත්වය හමුවේ පාසල් සිසුන්ට අතපසු වූ අධ්‍යාපන අවස්ථා ආවරණයට වට්ස්ඇප්, වයිබර් හා ටෙලිග්‍රෑම් වැනි සමාජ සන්නිවේදන මෙවලම් භාවිත කිරීම හඳුන්වා දුන් අතර මේ වනවිටත් එම යෙදවුම් දරුවන් භාවිත කරමින් සිටින බවය. ඒ හේතුවෙන් ඇති වෙන අහිතකර බලපෑම් සම්බන්ධයෙන් මේ වනවිට අමාත්‍යංශයට තොරතුරු වාර්තා වෙමින් පවතින බව ද එහි සඳහන්ය.  ඒ අනුව සන්නිවේදන යෙදවුම් භාවිතයේ දී පහත උපදෙස් පරිදි කටයුතු කරන ලෙස සියලු ගුරුවරුන් හා අදාළ පාර්ශවයන් වෙත දැනුම්දී තිබේ.", "url": "https://sinhala.adaderana.lk/news/203043"},
{"title": "අමෙරිකානු ජනාධිපතිවරණය - මේ කරුණු දැන සිටියාද ?", "body": "ලෝකයේම ඇස් යොමුවී ඇති, අමෙරිකාවේ 60 වැනි ජනාධිපතිවරණය අද (05) පැවැත්වෙයි. මෙම ජනාධිපතිවරණයේ දී හිටපු ජනාධිපති ඩොනල්ඩ් ට්‍රම්ප් සහ වත්මන් උපජනාධිපති කමලා හැරිස් අතර තියුණු තරගයක් තිබෙන බව වාර්තා වෙයි. මැතිවරණ දිනයේ ඡන්ද ප්‍රකාශය දැනටමත් ආරම්භ වී ඇති අතර, එහි සාම්ප්‍රදායික මැදියම් රැය පළමු ඡන්ද ප්‍රකාශ කිරීම නිව් හැම්ප්ෂයර් හි කුඩා නගරයක් වන ඩික්ස්විලී නොච් හිදී පැවැත්වුණි. නගරයේ ලියාපදිංචි ඡන්දදායකයින් හය දෙනෙක් මෙහිදී බල්සෑම්ස් නිකේතනයේ දී මැතිවරණ දිනයේ පළමු ඡන්ද ප්‍රකාශය කිරීම සිදුකර තිබුණි. මෙම නගරයේදී මැතිවරණයේ පළමු ඡන්දය ප්‍රකාශ කිරීම වසර 60ක පමණ කාලයක සිට අමෙරිකානු මැතිවරණ සම්ප්‍රදාය වෙයි. මෙවර ඡන්දය විශේෂ වන්නේ, ඉන් ඡන්ද තුනක් කමලා හැරිස්ටත්, ඉතිරි ඡන්ද තුන ඩොනල්ඩ් ට්‍රම්ප්ටත් හිමිවීම ය. මේ අතර කමලා හැරිස් එරට වේලාවෙන් ඊයේ රාත්‍යේ සිය අවසන් මැතිවරණයේ රැලිය පැවැත්වූවාය. ඒ පෙන්සල්වේනියා ප්‍රාන්තයේ පිට්ස්බර්ග් ස්මාරකය අබියස දීය. එහිදී අදහස් පළකළ කමලා හැරිස් අවධාරණය කළේ මෙවර මැතිවරණය ජයගැනීමේ වැඩි අවස්ථාව තමන් සතු බව යි. ඒ අනුව මැතිවරණයේ වැඩිම ඡන්ද විද්‍යාල ආසන සංඛ්‍යාවක් ඇති පෙන්සල්වේනියා ප්‍රාන්ත ජනතාවගෙන් ඇය වැඩිදුරටත් ඉල්ලා සිටියේ නිසැකවම ඡන්දය භාවිත කරන ලෙස ටයි. මේ අතර රැලියට සමගාමීව පෙන්සල්වේනියාවේ ගෙයින් ගෙට ගොස් ප්‍රචාරණ කටයුතු සිදුකිරීමටත් කමලා හැරිස් කටයුතු කළාය. අමෙරිකානු ජනාධිපතිවරයා වීමට නම් තීරණාත්මක පෙන්සල්වේනියා ප්‍රාන්තය ජයගැනීම අනිවාර්ය බව එරට දේශපාලන සිතියම සාක්ෂි දරයි. එබැවින් සිය අවසන් රැලිවලින් එකක් පෙන්සල්වේනියාවේ පිට්ස්බර්ග් හිදී පැවැත්වීමට ඩොනල්ඩ් ට්‍රම්ප් ද කටයුතු කළේය. එහිදී ඔහු මෙක්සිකෝවෙන් රටට මත්ද්‍රව්‍ය පැමිණීම මර්දනය කරන බවට පොරොන්දු විය. මෙක්සිකෝ රජය විධිමත් පියවර නොගතහොත්, ඔවුන්ගෙන් රටට ගෙන්වන භාණ්ඩ මත සියයට 25ක බදු පනවන බවටත් ට්‍රම්ප් මෙහිදී අවධාරණය කර සිටියේය. එමෙන්ම තමන් බලයට පැමිණ ලෝක සාමය උදාකරන බවත් මෙහිදී ඔහු අවධාරණය කළේය. ට්‍රම්ප්ගේ අවසන් රැලිය එරට වේලාවෙන් අද මැදියම් රැයේදී අරාබි අමෙරිකානුවන් බහුලව වෙසෙන චිකාගෝ ප්‍රාන්තයේදී පැවැත්වීමට නියමිතව තිබුණි. ඩොනල්ඩ් ජෝන් ට්‍රම්ප්, අමෙරිකානු දේපොළ ව්‍යාපාරිකයෙක් වූ ෆ්‍රෙඩ් ට්‍රම්ප්ට දාව නිව්යෝර්ක් නුවරදී උපත ලැබුවේ 1946 ජූනි 14 වැනිදා ය. පෙන්සල්වේනියා හි සරසවියක ආර්ථික විද්‍යා උපාධි ලබා ව්‍යාපාර ලෝකය දිග්විජය කළ ට්‍රම්ප් රිපබ්ලිකන් පක්ෂ සාමාජිකයෙක් ලෙස ක්‍රියාකාරී දේශපාලනයට පිවිසියේ 1987 දීය. නමුත් 2001දී ඩිමොක්‍රොටික් සාමාජිකත්වය ලබාගත් ඔහු යළි 2012 වසරේදී රිපබ්ලිකන් පක්ෂ සාමාජිකත්වය ලබාගත්තේය. එම පක්ෂයෙන් ට්‍රම්ප්  2016දී පළමු වරට ජනාධිපතිවරණයට ඉදිරිපත් වූ අතර ප්‍රතිවාදී හිලරි ක්ලින්ටන් අභිබවා අමෙරිකාවේ 45වන ජනාධිපතිවරයා බවට පත්විය. 2020 ජනාධිපතිවරණයෙන් ට්‍රම්ප් ලද අමිහිරි පරාජයෙන් පසු ඔහුගේ ආධාරකරුවන් කැපිටල් ගොඩනැගිල්ලේ සිදුකළ කැරැල්ල සහ ගැටුම් අතරතුර හය දෙනෙකුට දිවි අහිමි වීම ට්‍රම්ප්ගේ දේශපාලන දිවියට එක්වූ විශාලම කළු පැල්ලම ලෙස සැලකෙයි. පරාජයෙන් පසු ට්‍රම්ප්ට එරෙහිව නඩු කිහිපයක්ම ගොනු කෙරුණු අතර, අපරාධ අධි චෝදනාවට ලක්වූ පළමු ජනාධිපතිවරයා ඔහු වෙයි. මෙවර ජනාධිපතිවරණය සඳහා පෙන්සල්වේනියා හිදී පැවති ප්‍රචාරණ රැලියක් අතරතුර එල්ල වූ මාරක වෙඩි පහරින් ට්‍රම්ප් ජීවිතය ගලවාගත්තේ යන්තමිනි. මෙවන් අභියෝග රැසක් මැද සටනට පිවිස් ට්‍රම්ප් මෙවර මැතිවරණය ජයගතහොත් ඔහු අමෙරිකාවේ දෙවැනි වයස්ගතම ජනාධිපතිවරයා බවට ඔහු පත්වනු ඇත. ඩිමොක්‍රොටික් පක්ෂ අපේක්ෂිකාව වන කමලා දේවී හැරිස්, ජැමෙයිකානු අමෙරිකානුවෙක් වූ ඩොනල්ඩ් ජේ හැරිස්ට දාව ඉන්දීය දමිළ ජාතික ෂ්‍යාමලා ගෝපාලන්ගේ කුසෙන් අමෙරිකාවේ ඔක්ලන්ඩ් හිදී උපත ලබන්නේ 1964 ඔක්තෝබර් 20 වැනිදා ය. 1990දී කැලිෆෝනියාවේ අල්මේදා කෝරළයේ නියෝජ්‍ය නීතිපතිවරයා ලෙස පත්වූ කමලා විවිධ තානාන්තර ලබා ක්ෂේත්‍රයේ ඉදිරියට පැමිණ තිබුණාය. ඇය 2010දී කැලිෆෝනියානු නීතිපති ලෙස පත්වන්නේ එම ධුරයට පත්වූ පළමු කාන්තාව, අප්‍රිකානු අමෙරිකානුවා මෙන්ම දකුණු ආසියානු අමෙරිකානුවා බවට ද වාර්තා අතරට එක්වෙමිනි. 2017දී ඇයට සෙනෙට් සභාවට පැමිණීමේ වරම් හිමිවූවාය. 2020 ජනාධිපතිවරණයේ ඩිමොක්‍රොටික් අපේක්ෂකත්ව සිහිනය බොඳවූ, අත්දැකීම් අඩු කමලාට ජනාධිපති ජෝ බයිඩ්න් උපජනාධිපති ධුරය ලබාදෙන්නේ බොහෝ දෙනා මවිත කරමිනි. ඇයට වත්මන් ජනාධිපතිධුර අපේක්ෂකත්වය ද හිමිවන්නේ බයිඩන් හදිසියේම අපේක්ෂකත්වය අත්හැරීම නිසා ය. එරට වෙසෙන මිලියන 48කට ආසන්න කළු අමෙරිකානුවන්ගේ අපේක්ෂාවේ සංකේතය බඳුවූ කමලා හැරිස් මෙවර ජනාධිපතිවරණය ජයගතහොත්, ඇය වසර 248ක ඉතිහාසයක් ඇති අමෙරිකානු දේශපාලනයේ පළමු ජනාධිපතිනිය බවට පත්වෙයි. මේ අතර කමලාගේ ජයග්‍රහණය වෙනුවෙන් ඇගේ මවගේ මව් රට වන ඉන්දියාවේ තමිල්නාඩු ප්‍රාන්තයේ දී හින්දු පුද පූජා පවත්වා තිබෙන බව වාර්තා වෙයි.", "url": "https://sinhala.adaderana.lk/news/202940"},
{"title": "අලුත් පාර්ලිමේන්තුවේ පළමු දවස", "body": "අලුත් පාර්ලිමේන්තුවේ පළමු දවස නොවැම්බර් මස 21 වනදා ට යෙදී ඇති බව පාර්ලිමේන්තු සන්නිවේදන ඒකකය නිවේදනයක් නිකුත් කරමින් සඳහන් කර තිබේ. 10 වැනි පාර්ලිමේන්තුව සඳහා මන්ත්‍රීවරුන් තෝරාපත් කර ගැනීම වෙනුවෙන් පැවැත්වෙන මහ මැතිවරණය එළැබෙන නොවැම්බර් මස 14 වන දිනට යෙදී ඇත. එහිදී මහජන ඡන්දයෙන් තේරී පත්වන මන්ත්‍රීවරුන් 196ක් සහ ජාතික ලැයිස්තු මන්ත්‍රී ධුර 29ක් ඇතුළත්ව පාර්ලිමේන්තුව සඳහා තේරී පත්වන මුළු මන්ත්‍රීවරු ගණන 225කි. පාර්ලිමේන්තු සන්නිවේදන ඒකකය නිකුත් කර ඇති නිවේදනයේ දැක්වෙන්නේ, පාර්ලිමේන්තුවේ පළමු සභාවාරයේ පළමු දිනයේ දී විශේෂ කටයුතු රැසක් සිදුකිරීමට ඇති බවය. පළමු දිනයේ සභා ගර්භයේ කටයුතුවල ප්‍රධාන වගකීම් පැවරෙනුයේ පාර්ලිමේන්තුවේ මහ ලේකම්වරිය වෙතයි. පළමු දිනයේදී මන්ත්‍රීවරයන් සඳහා අසුන් පැනවීමේ පිළිවෙලක් නොමැති අතර තමන්ට රිසි අසුනක අසුන් ගැනීමේ අවස්ථාව මන්ත්‍රීවරයන්ට හිමිවේ. සෙංකෝලය සභා ගර්භයේ තැන්පත් කිරීමෙන් පසු, පාර්ලිමේන්තුව රැස් වන දිනය හා වෙලාව නියම කරමින් ජනාධිපතිවරයා විසින් නිකුත් කරන ලද අති විශේෂ ගැසට් නිවේදනය මහ ලේකම්වරිය විසින් දිනයේ පළමු කාර්යය ලෙස සභාවට ඉදිරිපත් කරනු ලබයි. අනතුරුව ආණ්ඩුක්‍රම ව්‍යවස්ථාවේ 64 (1) ව්‍යවස්ථාව සහ පාර්ලිමේන්තු ස්ථාවර නියෝග 4,5 සහ 6හි විධිවිධාන ප්‍රකාරව අනුපිළිවෙලින් කථානායකවරයා ඡන්දයෙන් පත්කර ගැනීම, කථානායක නිල ප්‍රතිඥාව හෝ දිවුරුම ලබා දීම, මන්ත්‍රීවරයන් විසින් නිල ප්‍රතිඥාව හෝ දිවුරුම ලබා දීම, නියෝජ්‍ය කථානායක සහ නියෝජ්‍ය කාරකසභා සභාපති ‍ඡන්දයෙන් තොරා පත් කර ගැනීම සිදුකරනු ලැබේ. පාර්ලිමේන්තුවේ කථානායකවරයා ලෙස ඕනෑම මන්ත්‍රීවරයෙක් පත් කළ හැකිය. නමුත් කිසියම් මන්ත්‍රීවරයෙකුගේ නාම යෝජනාවක් ඉදිරිපත් කිරීමට පෙර කථානායකවරයා ලෙස පත්වීමට අදාළ මන්ත්‍රීවරයාගේ කැමැත්ත විමසා දැනගනු ලැබිය යුතුය. කථානායකවරයා පත්කිරීම ‍මන්ත්‍රීවරයන්ගේ යෝජනා ස්ථිරත්වයෙන් සිදුවිය යුතු අතර ඒ පිළිබඳ විවාද පැවැත්වීමට අවකාශ නොලැබේ. මෙහිදී මුලින්ම කථානායකවරයා පත්කර ගත යුතු බව මහ ලේකම්වරිය විසින් සභාවට දැනුම් දෙනු ලබයි. එවිට යම් මන්ත්‍රීවරයෙක් අසුනින් නැගී සිටියහොත් මහ‍ ලේකම්වරිය විසින් එම මන්ත්‍රීවරයා දෙසට සියත දිගුකොට අදාළ යෝජනාවට සභාවේ අවධානය යොමු කරවයි. එසේ එක් නමක් යෝජනා වූ පසු වෙනත් නාම යෝජනා තිබේද යන්න මහ ලේකම්වරිය විසින් සභාවෙන් විමසිය යුතුය. එසේ විමසීමේදී වෙනත් නාම යෝජනාවක් නොමැති නම් එම මන්ත්‍රීවරයා කථානායක ලෙස යථා පරිදි තෝරාපත් කර ගැනේ.  මෙහිදී අදාළ මන්ත්‍රීවරයාගේ නම යෝජනා ස්ථිර කරනු ලැබූ මන්ත්‍රීවරයන් දෙදෙනා විසින් එම මන්ත්‍රීවරයාව දෙඅතින් අල්වාගෙන කථානායක අසුන වෙත කැඳවාගෙන යෑම ඓතිහාසික සම්ප්‍රදාය වේ.  අනතුරුව කථානායකවරයා විසින් සිය නිල ප්‍රතිඥාව හෝ දිවුරුම දීම සිදුකරන අතර එම දිවුරුම හෝ ප්‍රතිඥාව ලබා දෙනු ලබන්නේ මහලේකම්වරිය ඉදිරියේය. එසේ පත්වන කථානායකවරයා සිය ආසනයේ අසුන් ගැනීමට පෙර තමාව තෝරා පත් කර ගැනීම පිළිබඳ කෙටි ස්තූතියක් සභාව වෙත සිදු කිරීම සම්ප්‍රදායකි. නව කථානායකවරයාගේ තේරී පත්වීම පිළිබඳ ආණ්ඩු පක්ෂයේ සහ විපක්ෂයේ සුභාශිංෂණ පිරිනැමෙන අතර අනතුරුව කථානායකවරයා විසින් සිය ස්තුති කථාව සිදුකරනු ලැබේ. සභාවේ අනෙකුත් මන්ත්‍රීවරයන් මන්ත්‍රීවරයෙකු ලෙස සිය ප්‍රතිඥාව හෝ දිවුරුම කථානායකවරයා වෙත ලබාදෙන්නේ ඉන් අනතුරුවයි.  කථානායක ධූරය සඳහා මන්ත්‍රීවරයන් දෙදෙනෙකුගේ නම් යෝජනා වී ඇති විටකදී රහස් ඡන්දයක් පැවැත්වේ. මෙලෙස රහස් ඡන්ද පවත්වන අවස්ථා 02ක් පාර්ලිමේන්තු ක්‍රමය තුළ පවති. එම අවස්ථා 02 නම් කථානායක, නියෝජ්‍ය කථානායක සහ නියෝජ්‍ය කාරකසභා සභාපති තෝරා පත්කර ගැනීම සිදුකරන අවස්ථාව සහ පාර්ලිමේන්තුව විසින් ජනාධිපතිවරයෙකු තෝරා පත් කර ගන්නා අවස්ථාවයි.  එම ඡන්ද විමසීමේදී ගණපූර්ණ සීනුව විනාඩි 05ක් නාද කිරීමෙන් අනතුරුව මහ‍ ලේකම්වරිය විසින් සෑම මන්ත්‍රීවරයෙකුටම ඡන්ද පත්‍රිකාව බැගින් ලබා දෙන අතර මන්ත්‍රීවරයන් ඒ මත ඡන්දය ලබාදෙන අපේක්ෂකයාගේ නම සහ සිය අත්සන යෙදිය යුතුවේ. අනතුරුව එම ඡන්ද පත්‍රිකාව කිසිවෙකුට නොපෙනෙන සේ නවා ඡන්ද පෙට්ටියට ඇතුළත් කළ යුතුවේ. ඡන්දයක් පැවැත්වීමේ ආකාරය තීරණය කිරීමේ බලය සහ ඡන්ද ගණන් කිරීමේ රාජකාරිය සම්පූර්ණයෙන් හිමි වන්නේ පාර්ලිමේන්තුවේ මහ ලේකම්වරිය වෙතයි. ඡන්දය ගණනය කරනු ලබන්නේ මහ‍ ලේකම්වරියගේ මේසය (Table of Parliament) මතදීයි. මෙසේ ගණනය කිරීමෙන් අනතුරුව ඡන්ද ප්‍රතිඵලය සභාව වෙත ප්‍රකාශයට පත් කරනු ලැබේ. යම් අවස්ථාවකදී ඡන්ද පත්‍රිකාවක මන්ත්‍රීවරයාගේ අත්සන යොදා නොමැති විටකදී එම ඡන්දය අවලංගු ඡන්දයක් ලෙස පිළිගැනේ. කථානායක ධූරය සඳහා මන්ත්‍රීවරයන් තිදෙනෙකුගේ නම් යෝජනා වී ඇති විටකදී ඡන්දයේදී බහුතර ඡන්ද සංඛ්‍ය‍ාවක් ලබා ගැනීමට යම් මන්ත්‍රීවරයෙක් අසමත් වුවහොත් අඩුවෙන්ම ඡන්දය ලබාගත් මන්ත්‍රීවරයා තරඟයෙන් ඉවත් කොට නැවත ඡන්ද විමසීම සිදු කරයි. ඉන් අනතුරුව ඔවුන් අතරින් වැඩි ඡන්දය හිමිකර ගන්නා තැනැත්තා කථානායක ලෙස තේරී පත්වේ. එමෙන්ම මන්ත්‍රීවරයන් කිහිපදෙනෙකුගේ නම් යෝජනා වී ඇති අවස්ථාවකදී ඉහත ආකාරයට ඡන්ද පවත්වමින් එක් එක් මන්ත්‍රීවරයා ඉවත් කරමින් අවසාන එක් බහුතර ඡන්ද ලාභියෙක් ලැබෙන තෙක් ඡන්දය පවත්වයි. නමුත් කිසියම් මන්ත්‍රීවයෙක් බහුතර ඡන්ද සංඛ්‍යාවක් ලබා ගන්නා ඕනෑම විටකදී එම මන්ත්‍රීවරයා කථානායකවරයා ලෙස තේරී පත්වේ.  යම් අවස්ථාවකදී මන්ත්‍රීවරයන් තිදෙනෙක් ඡන්දයට පෙනී සිටින විට සහ මන්ත්‍රීවරුන් දෙදෙනෙකු සමාන ඡන්ද ලබා ඇති විට කුසපත් ඇදීම මඟින් සමාන මන්ත්‍රීවරයන් දෙදෙනාගෙන් එක් අයෙක් ඉවත් කිරීමේ බලය මහ ලේකම්වරියට හිමිවේ.අනතුරුව වැඩි ඡන්ද හිමි අපේක්ෂකයා සහ ඉතිරිවූ අනෙක් අපේක්ෂකයා අතර නැවත ඡන්දයක් පවත්වා කථානායකවරයා තෝරා පත් කර ගැනේ. මන්ත්‍රීවරයන් දෙදෙනෙකු අතර ඡන්දය පැවැත්වෙන අවස්ථාවකදී අපේක්ෂකයන් දෙදෙනාම සමාන ඡන්ද ලබා ඇති විටකදී නැවත ඡන්දය පවත්වයි. නමුත් එම අවස්ථාවේදීත් අපේක්ෂකයන් දෙදෙනා විසින් සමාන ඡන්ද ලබා ඇති විටකදී කුසපත් ඇදීම මඟින් කථානායකවරයෙක් තෝරා ගැනීමේ බලය මහ ලේකම්වරිවට හිමිවේ. මෙහිදී කුසපත් ඇදීමේ ක්‍රමවේදය තීරණය කිරීමේ බලය සම්පූර්ණයෙන් මහ ලේකම්වරියට හිමිවේ.  ඡන්දයක් පැවැත්වීමෙන් අනතුරුව අදාළ ඡන්ද පත්‍රිකා මුද්‍රාතබා එක් මාසයක කාලසීමාවක් මහ ලේකම්වරියගේ භාරයේ තැබිය යුතු අතර, පසුව පාර්ලිමේන්තුවෙන් ලැබෙන නියෝගයක් අනුව ඒවා විනාශ කර ඒ බව නැවත පාර්ලිමේන්තුවට දැනුම්දිය යුතුය. පාර්ලිමේන්තුවට තේරී පත්වන සියළු මන්ත්‍රීවරයන් පළමු දිනයේදී තම දිවුරුම හෝ ප්‍රතිඤාව ලබා දීමෙන් අනතුරුව අත්සන් තැබීමේ ලේඛණයේ අත්සන් තැබීම සිදුකළ යුතුය. මෙහිදී කථානායකවරයා පළමුවෙන් අත්සන් තබන අතර අනතුරුව සම්ප්‍රදායක් ලෙස අගමැතිවරයා අත්සන් කිරීමෙන් පසු සෙසු මන්ත්‍රීවරු සිය අත්සන් යොදති. මෙම අත්සන් ලේඛනය සම්ප්‍රදායානුකූලව ඉතා ආරක්ෂිත ලේඛණයක් ලෙස පවත්වාගෙන යනු ලබයි. නියෝජ්‍ය කථානායකවරයා සහ නියෝජ්‍ය කාරකසභා සභාපතිවරයා තෝරා පත් කර ගැනීමේ අවස්ථාව වන විට කථානායකවරයා තේරී පත්ව ආසනයේ රැඳී සිටින බැවින් සියලු දැනුම්දීම් සහ ඡන්ද විමසීම සිදු කරනු ලබන්නේ කථානායකවරයා විසිනි. නියෝජ්‍ය කථානායකවරයා සහ කාරකසභා සභාපතිවරයා සඳහා නාම යෝජනා වීමෙන් අනතුරුව කථානායකවරයා විසින් වෙනත් යෝජනා තිබේදැයි සභාවෙන් විමසනු ලබයි. එසේ නොමැති විටකදී අදාළ යෝජිත මන්ත්‍රීවරයන් ‍තනතුරු සඳහා තේරී පත්වේ. යම් අවස්ථාවකදී ඡන්ද විමසීමක් සිදුකරන්නේ නම් කථානායක තෝරා පත්කරගත් ක්‍රියා පිළිවෙතම අනුගමනය කෙරේ. එහිදී විශේෂත්වය වන්නේ මහ ලේකම්වරිය වෙනුවට කථානායකවරයා එම ඡන්ද විමසීම සිදුකරනු ලැබීමයි. ඉහත කටයුතු සිදු කිරීමෙන් අනතුරුව පාර්ලිමේන්තුව කල් තබනු ලැබේ. මෙහිදී කල් තබන දිනය වන්නේ බොහෝ විට ඊළඟට එළැඹෙන පාර්ලිමේන්තු දිනයයි.  කෙසේ වුවද ආණ්ඩුක්‍රම ව්‍යවස්ථාවේ 33 ව්‍යවස්ථාවේ විධිවිධාන අනුව ජනාධිපතිවරයා විසින් එදින පාර්ලිමේන්තුව අමතා ආණ්ඩුවේ ප්‍රතිපත්ති ප්‍රකාශය ඉදිරිපත් කරනු ලබන්නේ නම් මූලික කටයුතු අවසානයේ පාර්ලිමේන්තුව තාවකාලිකව අත්හිටුවා නැවත රැස්වන අවස්ථාවකදී ජනාධිපතිවරයා සභාවේ මුලසුනේ සිට එකී ප්‍රතිපත්ති ප්‍රකාශය පාර්ලිමේන්තුවට ඉදිරිපත් කරනු ලබයි.  ජනාධිපතිවරයාගේ ප්‍රකාශයෙන් අනතුරුව ජනාධිපතිවරයා විසින්ම පාර්ලිමේන්තුව ඊළඟ දිනය දක්වා කල් තබනු ‍ලැබේ.", "url": "https://sinhala.adaderana.lk/news/203127"},
{"title": "BRICS සාමාජිකත්වයට කළ ඉල්ලීම ගැන රුසියානු තානාපති කාර්යාලයෙන් නිවේදනයක්", "body": "BRICS සාමාජිකත්වය සඳහා ශ්‍රී ලංකාව ඉදිරිපත් කළ අයදුම්පත ප්‍රතික්ෂේප කර ඇති බවට පළ වූ මාධ්‍ය වාර්තා ශ්‍රී ලංකා විදේශ කටයුතු අමාත්‍යංශය විසින් ප්‍රතික්ෂේප කර තිබේ. මේ සම්බන්ධයෙන් නිවේදනයක් නිකුත් කරමින් එම අමාත්‍යංශය සඳහන් කළේ, ඔක්තෝබර් 07 වනදා අමාත්‍ය මණ්ඩලය විසින් අනුමත කළ පරිදි ශ්‍රී ලංකාව BRICS සහ නව සංවර්ධන බැංකුවේ සාමාජිකත්වය සඳහා ඉල්ලුම් කළ බවයි. විදේශ කටයුතු අමාත්‍ය විජිත හේරත් මහතා විසින් BRICS සාමාජික රටවල සිටින අදාළ පිරිසට, ශ්‍රී ලංකාව BRICS වෙත එක්වීමට ඇති කැමැත්ත ලිඛිතව ප්‍රකාශ කර ඇති බවත් ජනාධිපති අනුර කුමාර දිසානායක මහතා ද මේ සම්බන්ධයෙන් රුසියානු ජනාධිපතිට ලිඛිතව දන්වා ඇති බවත්  විදේශ කටයුතු අමාත්‍යංශය පවසයි. 2024 ඔක්තෝබර් 22-24 යන දිනයන්හි රුසියාවේ කසාන් නුවර  BRICS සාමාජික රටවල් සමඟ පැවති සමුළුවේදී ද ශ්‍රී ලංකා නියෝජිත කණ්ඩායමේ නායිකාව ලෙස කටයුතු කළ විදේශ ලේකම් අරුණි විජේවර්ධන මහත්මිය මේ සම්බන්ධයෙන් ශ්‍රී ලංකාවට තිබෙන උනන්දුව ප්‍රකාශ කළාය. එහිදී BRICS සාමාජිකයින් විසින් නව සමාජිකත්වය ඉල්ලුම්කළ රටවල ඉල්ලීම් සම්බන්ධයෙන් ප්‍රසාදය පළ කර තිබේ. ශ්‍රී ලංකාව ඇතුළු රටවල් රැසක BRICS සාමාජිකත්වය සඳහා අපේක්ෂිත ඉල්ලීම් BRICS සාමාජික රටවල් විසින් ඉදිරියේදී සලකා බලනු ඇති බව ද විදේශ කටයුතු අමාත්‍යංශය නිකුත්කළ නිවේදනයේ සඳහන් වේ. එමෙන්ම නව සංවර්ධන බැංකුවට (NDB) සම්බන්ධ වීමට ශ්‍රී ලංකාවට තිබෙන අභිප්‍රාය ද එහි සභාපතිවරයා විසින් පිළිගෙන ඇති බව සඳහන් වේ. මේ අතර, ශ්‍රී ලංකාවේ රුසියානු තානාපති කාර්යාලය ද සිය X ගිණුමේ සටහන් මගින් ප්‍රකාශ කර ඇත්තේ,  BRICS හා සම්බන්ධ වීමට ශ්‍රී ලංකාව දක්වන උනන්දුව සාදරයෙන් පිළිගන්නා බවයි. එමෙන්ම ශ්‍රී ලංකාව ඇතුළුව ඉල්ලුම් කළ අනෙකුත් රටවල් සම්බන්ධයෙන් BRICS විසින් නියමිත වේලාවට පූර්ණ උපදේශනයෙන් සහ එකඟතාවයකින් සලකා බලන බවත් එමගින් අවධාරණය කර තිබේ.  එමෙන්ම එහි වැඩිදුරටත් සඳහන් කර ඇත්තේ ශ්‍රී ලංකාවේ අයදුම්පත ප්‍රතික්ෂේප කර ඇති බවට පළ කර ඇති මාධ්‍ය වාර්තා නිවැරදි නොවන බවය.", "url": "https://sinhala.adaderana.lk/news/203130"},
{"title": "පාර්ලිමේන්තු ඉතිහාසය වෙනස් කළ සුගත් වසන්ත ද සිල්වා", "body": "ශ්‍රී ලංකා පාර්ලිමේන්තු ඉතිහාසයේ පළමු වරට දෘශ්‍යාබාධිත පුද්ගලයෙකු ලෙස පාර්ලිමේන්තු මන්ත්‍රී ධුරයකට හිමිකම් ලබන්නේ, ශ්‍රී ලංකා දෘශ්‍යාබාධිත උපාධිධාරී මණ්ඩලයේ සභාපති සුගත් වසන්ත ද සිල්වා මහතාය. මෙවර මහ මැතිවරණයේ දී ජාතික ජන බලවේගයෙන් ජාතික ලැයිස්තු මන්ත්‍රී ධුරයක් හිමිව ඔහු පාර්ලිමේන්තුවට තේරී පත්වුණි. බලපිටිය, ගොඩගෙදර ප්‍රදේශයේ 1967 ජූලි 26 වන දා උපත ලැබූ ඒ මහතා මේ වනවිට 57 හැවිරිදි වියේ පසුවේ. පස්වන ශ්‍රේණියේ දී ක්‍රිකට් ක්‍රීඩා කිරීමට ගොස් පන්දුවක් ඇහේ වැදීමෙන් පහු පසුකාලීනව දෘෂ්‍යාබාධිත තත්ත්වයට පත්ව තිබේ. මෙම අනතුරට පත්වීමෙන් පසුව සුගත් මහතා සම්පූර්ණ දෘෂ්‍යාබාධිත තත්ත්වයට පත්ව ඇති අතර, ඉන් අනතුරුව වැඩිදුර අධ්‍යාපනය සඳහා රත්මලානේ අන්ධ විද්‍යාලයට ඇතුළත් කෙරුණි. ඉන් අනතුරුව ප්‍රථම පන්තියේ සාමාර්ථයක් ලබාගෙන විශ්වවිද්‍යාලයෙන් පිට වන සුගත් වසන්ත ද සිල්වා මහතා කොළඹ විශ්වවිද්‍යාලයේ ශිෂ්‍ය අනුශාසක කාර්යාලයේ ටික කාලයක් සේවය කරයි. පසුව සමාජ සේවා අමාත්‍යාංශයේ නිලධාරියෙක් ලෙස වසර 25ක දීර්ඝ සේවා කාලයකින් අනතුරුව සුගත් වසන්ත ද සිල්වා මහතා මහ මැතිවරණයට මුහුණදීමේ අපේක්ෂාවෙන් සේවයෙන් විශ්‍රාම ගැන්වේ. උසස් පෙළ අධ්‍යාපන කටයුතු සිදුකරන ගමන් ජනතා විමුක්ති පෙරුමුණ සමග දේශපාලන ගමන ද ආරම්භ කරන සුගත් වසන්ත මහතා මේ වනවිට සිය දේශපාලන දිවියට වසර 40ක් සම්පූර්ණ කර තිබේ. තමාට හිමිවූ මන්ත්‍රී ධුරය සම්බන්ධයෙන් අදහස් දැක්වූ ඒ මහතා,", "url": "https://sinhala.adaderana.lk/news/203492"},
{"title": "හැමෝම හොයන මන්ත්‍රී වැටුප -  ඇත්තම කතාව මෙන්න", "body": "මන්ත්‍රීවරයෙකුට ලබාදෙනු ලබන්නේ වැටුපක් නොව දීමනාවක් බව ශ්‍රී ලංකා පාර්ලිමේන්තුවේ මහලේකම්, කුෂානි රෝහණධීර මහත්මිය පවසන්නීය. අද දෙරණ BIG FOCUS වැඩසටහන සමග එක්වෙමින් ඇය වැඩිදුරටත් සඳහන් කර සිටියේ, වර්තමානයේ මන්ත්‍රීවරයෙකුට 54,000කට ආසන්න දීමනාවක් හිමිවන බවය. මීට අමතරව පැමිණීමේ දීමනාවක් ලෙස පාර්ලිමේන්තු රැස්වීම් පවත්වන දිනයන් වෙනුවෙන් රු 2,500ක මුදලක් සහ රැස්වීම් නොපවැත්වෙන දිනයන්වල දී කාරක සභාවලට සහභාගී වීම වෙනුවෙන් රු 2,500ක දීමනාවක් ද ඔවුන්ට හිමිවේ. දුර ප්‍රමාණය මත ඉන්ධන දීමනාවක් හිමිවන බවත්, එය සූත්‍රයක් අනුව ගණනය කරන බවත් ඇය සඳහන් කළාය. ඊට අමතරව පාර්ලිමේන්තුවේ සිට කිලෝමීටර් 40ක් ඇතුළත නිවසක් නොමැති අයට, අයදුම් කර මාදිවෙල ඇති මන්ත්‍රී නිවාස ලබාගැනීමට හැකියාව ඇති බව ද ඇය කියා සිටියාය. මාදිවෙල එවැනි නිවාස 108ක් මේ වනවිට ඇති බවත්, ආණ්ඩු පක්ෂයේ හා විපක්ෂයේ ඉල්ලීම පරිදි පළමුවෙන් ඉල්ලීම් ඉදිරිපත් වන අනුපිළිවෙල අනුව නිවාස ලබාදෙන බවත් කුෂානි රෝහණධීර මහත්මිය පැවසුවාය. එමෙන්ම නිවාස කුලිය ලෙස රු 2,000ක මුදලක් ගෙවන බවත්, විදුලිබිල හා ජල බිල අදාළ මන්ත්‍රීවරයා විසින් ගෙවිය යුතු බව ද පාර්ලිමේන්තු මහලේකම්වරිය වැඩිදුරටත් කියා සිටියාය. එමෙන්ම ශ්‍රී ජයවර්ධනපුර රෝහලෙන් වෛද්‍ය පහසුකම් ලබාගෙන එම මුදල දීමනාවලින් අඩු කිරීමටත් පාර්ලිමේන්තුව සහ පාර්ලිමේන්තු කටයුතු පිළිබඳ අමාත්‍යංශය එක්ව පහසුකම් සලසා ඇතැයි පැවසු මහලේකම්වරිය, මන්ත්‍රීවරුන්ගේ පෞද්ගලික කාර්ය මණ්ඩලයට අවශ්‍ය දීමනා ද අදාළ අමාත්‍යාංශය විසින් දරනු ලබන බව ද සඳහන් කළාය.", "url": "https://sinhala.adaderana.lk/news/203525"},
{"title": "ජනපතිගේ සම්පූර්ණ කතාව", "body": "10 වන පාර්ලිමේන්තුවේ පළමු සභාවාරය අද (21) උදෑසන 10ට ආරම්භ වූ අතර එහිදි ජනාධිපතිවරයා නව රජයේ ඉදිරි ප්‍රතිපත්ති ප්‍රකාශය ඉදිරිපත් කරනු ලැබීය. එය පහතින්, \r\n  \r\nඅද දිනය පාර්ලිමේන්තු ඉතිහාසයේ සුවිශේෂී දිනයක්. දශක ගණනාවක් අපේ රටේ දේශපාලන බලය ප්‍රධාන දේශපාලන කඳවුරු දෙකක් අතර හුවමාරු වෙමින් තිබුණා. නමුත් පසුගිය ජනාධිපතිවරණයේදී සහ මහ මැතිවරණයේදී එම දේශපාලන බලය, අලුත් කඳවුරක්, එනම් අප වෙත එම දේශපාලන බලය  ලැබුණා. එය ශ්‍රී ලංකා පාර්ලිමේන්තු ඉතිහාසයේ ඉතා සුවිශේෂී අවස්ථාවක්. එම ජනවරම විශාල කරුණු ගණනාවකින් සමන්විත වී තිබෙනවා. අප රටේ ගොඩනැගුණු මේ ඡන්ද ක්‍රමය  යටතේ මේ පාර්ලිමේන්තුව නියෝජනය කරන වැඩිම මන්ත්‍රීවරුන් සංඛ්‍යාවකට මේ ජනවරම ලබාදී තිබෙනවා. එය ප්‍රමාණාත්මක අගයක්. මේ ප්‍රමාණාත්මක අගය ඉක්මවා යන ගුණයක් මේ ජනවරම තුළ තිබෙනවා. ඒ දීර්ඝ කාලයකට පසුව ලංකාවේ දේශපාලන පරිවර්තනයක් නව ආණ්ඩුවක් ගොඩනඟා ගැනීම වෙනුවෙන් උතුර, දකුණ, නැගෙනහිර, බටහිර ආදී සියලු පළාත්, සියලු ජන කණ්ඩායම් මෙම ජන වරමට දායක වී තිබෙනවා.  දීර්ඝ කාලයක් අප රටේ දේශපාලන ව්‍යුහය, දේශපාලන බල කඳවුරු ගොඩනැගී තිබුණේ ඇතැම් විට පළාත් ලෙස දේශපාලන බල කඳවුරු ගොඩනැගී තිබුණා. සමහර අවස්ථාවල ජාතිකත්වය අනුව, අදහන ආගම් අනුව දේශපාලන කඳවුරු ගොඩනැඟී තිබුණා. එනිසා එවැනි දේශපාලන බල කඳවුරුවල අවසන් ප්‍රතිඵලය වන්නේ, ජනතාව එකිනෙකා අතරින් දුරස්වීම, එකිනෙකා අතර සැකය, අවිශ්වාසය වර්ධනය වීමයි.  ජාතිවාදය යම් දේශපාලන කඳවුරක න්‍යාය පත්‍රයක් බවට පත් වෙනවා නම් එහි අනිවාර්ය ප්‍රතිඵලය වන්නේ එයට එරෙහිව නැවත අනිත් පාර්ශ්වයෙන් ජාතිවාදයක් පෝෂණය වීම. ජාතිවාදය එක තැනක පවතින්නේ නැහැ. එක් ජාතිවාදයක් විසින් අනෙක් ජාතිවාදයක් පෝෂණය කරනවා, වර්ධනය කරනවා. එය දිගු ඉතිහාසයක් තිස්සේ අප රටේ දේශපාලනයේත්, සමාජයේත් අප අත්විඳ තිබෙනවා. නමුත් සියලු ජන කණ්ඩායම්, සියලු පළාත්වල වෙසෙන ජනතාව අප කෙරෙහි විශ්වාසය තබාගෙන අපට බලය ලබා දී තිබෙනවා. ඒ විශ්වාසය තැබූ ජනතාවට පළමුව අපගේ ගෞරවය, ස්තුතිය පුද කර සිටිනවා. ඒ වගේම අප කෙරෙහි විශ්වාසය නොතැබුවත්, වෙනත් දේශපාලන ව්‍යාපාර කෙරෙහි විශ්වාසය තැබූ ජන කණ්ඩායම් සිටිනවා. එය ප්‍රජාතන්ත්‍රවාදයේ ස්වභාවයයි. තනි  පක්ෂයක් වටා, තනි මතයක් වටා සියලු ජනතාව ඒකරාශී කිරීම ප්‍රජාතන්ත්‍රවාදය නොවෙයි.  ප්‍රජාතන්ත්‍රවාදයේ ප්‍රධාන ලක්ෂණය වන්නේ විවිධ මතවාද දරන දේශපාලන කඳවුරු පැවැත්මයි. විවිධ ආර්ථිකමය දේශපාලන ප්‍රතිපත්ති මත දේශපාලන කඳවුරුවල පැවතීමයි. එනිසා ප්‍රජාතන්ත්‍රවාදී රාජ්‍යයක් ලෙස තනි පක්ෂ පාලනයක් කිසිසේත්ම අප අපේක්ෂා කරන්නේ නැහැ. බහු පක්ෂ දේශපාලනයේ ප්‍රතිපත්තිය අප පිළිගනු ලබනවා.  අපට ඡන්දය ලබා නොදුන් විශාල ජනතාවක් සිටින බව අප දන්නවා. එනිසා අපට ඡන්දය ලබාදුන් සහ නොදුන් සෑම ජන කණ්ඩායමක්ම මේ රටේ පුරවැසියන්. ඒ පුරවැසියන්ගේ වුවමනාවන්, බලාපොරොත්තු ඉටු කිරීම අපගේ වගකීමක් වෙනවා. මා ඇතුළු රජය ජනතාවගේ වුවමනාවන් ඉටු කිරීමට බැඳී සිටිනවා සහ වගවෙනවා. ජනතාව සහ අප අතර මැතිවරණයේදී බැඳීමක් ඇති වෙනවා. අපගේ ප්‍රතිපත්ති ප්‍රකාශනය තුළින් සහ අපේ අදහස් හරහා රටේ අනාගතය කෙසේ විය යුතුද කියා කරුණු ඉදිරිපත් කරනු ලැබුවා. ඒ කෙරෙහි විශ්වාසය තැබූ ජනතාව අපට ඡන්දය ලබා දී තිබෙනවා. ජනතාව ඔවුන්ගේ වගකීම ඉටු කර තිබෙනවා. ඔවුන් අපට බලය ලබාදී තිබෙනවා. දැන් අපට තිබෙන්නේ ජනතාවගේ පංගුව ඉටු කිරීමටයි.  එනිසා මා ඇතුළු රජය ජනතාව සමඟ තිබෙන බැඳීම  කිසිසේත්ම උල්ලංඝණය වීමට ඉඩ නොදී, මේ පාලනය පවත්වාගෙන යෑමට බැඳී සිටිනවා. ඒ වගේම අප පළාත් වශයෙන් දුරින් සිටියත්, සංස්කෘතික වශයෙන් වෙනත් අනන්‍යතාවයන් තිබුණත්, භාෂාව වශයෙන් වෙනත් භාෂාවන් කතා කළත්, ආගම් වශයෙන් වෙනත් ආගම් ඇදහුවත් අප සියලු දෙනා එක අරමුණක් වෙනුවෙන් පෙළ ගැසුණු බව මේ මැතිවරණයේදී පෙන්නුම් කර තිබෙනවා.  දීර්ඝ කාලයක් ජනතාවගේ ප්‍රාර්ථනයක් බවට පත්වුණු ජාතික සමගිය ගොඩනැඟීමේ ඉතා ප්‍රබල අවස්ථාවක් දැන් නිර්මාණය වී තිබෙනවා. අපට විවිධ දේශපාලන මත දරන්න පුළුවන්. නමුත් යළි අප රටේ ජාතිවාදී දේශපාලනයට  ඉඩ දෙන්නේ නැහැ. ඒ වගේම කවර පන්නයේ හෝ ආගමික අන්තවාදයකට හිස එසවීමට ද ඉඩ දෙන්නේ නැහැ. අප ඇති තරම් ජාතිවාදී ගැටුම්වලින් පීඩාවට පත්වී තිබෙනවා. ජාතිවාදී ගැටුම්වලින් ඇති තරම් ලේවලින් මේ මහපොළොව තෙත් වී තිබෙනවා. ගංඟා පිරෙන්න කඳුළු හෙළා තිබෙනවා. එකිනෙකා අතර අවිශ්වාසය, ක්‍රෝධය ඇති තරම් වර්ධනය වී තිබෙනවා. එනිසා අපගේ අනාගත දරු පරම්පරාවට යළිත් එවැනි රාජ්‍යයක් බිහි නොකිරීමේ වගකීම අපට පැවරී තිබෙනවා‍. දේශපාලනය කිරීමට අපට ඕනෑ තරම් සටන් පාඨ තිබෙන්න පුළුවන්. නමුත් කිසිවෙකුට යළි අප රටේ දේශපාලන බලය අත්පත් කර ගැනීම වෙනුවෙන් ජාතිවාදී, ආගම්වාදී සටන් පාඨ ගොඩනැඟීමට ඉඩ නොදෙන්නට අප සහතික වෙනවා.  අප රටේ දීර්ඝ කාලයක් තිස්සේ ගොඩනැඟුණු අයහපත් දේශපාලන සංස්කෘතිය වෙනස් කිරීමට මට වුවමනාව තිබුණා.  2000 වසරේ සිට මා මේ පාර්ලිමේන්තුව නියෝජනය කරනවා. වසර 24ක පාර්ලිමේන්තු ඉතිහාසය තුළ මේ පාර්ලිමේන්තුව පිරිහීමට භාජනය වූ ආකාරය, ජනතාව තුළ මේ පාර්ලිමේන්තුව කෙරෙහි විශ්වාසය බිඳවැටුණු ආකාරය පිළිබඳව අප ප්‍රායෝගිකව අත්විඳ තිබෙනවා. මේ සභා ගර්භය තුළත්, සභා ගර්භයෙන් පිට පොදු ජනතාව තුළත් පාර්ලිමේන්තුව කෙරෙහි තිබූ ගෞරවය ක්‍රමානුකූලව කඩාවැටුණු ආකාරය අප අත්විඳ තිබෙනවා.  එය උත්තරීතර, ගරු කළ යුතු තැනක සිට, ජනතාවට සතුරු, ජනතාව පලවා හැරිය යුතු, ජනතාවගේ ක්‍රෝධයට, වෛරයට, අවඥාවට පත්වූ තත්ත්වයට පාර්ලිමේන්තුව පත්වී තිබෙනවා. එවැනි පාර්ලිමේන්තුවක් අපේ රට පාලනය කිරීමට සුදුසු යැයි මා සිතන්නේ නැහැ. එවැනි පාර්ලිමේන්තුවක් තවදුරටත් අපේ රටේ ජනතාවට නායකත්වය දීමට, ජනතාවගේ මූල්‍ය බලය හැසිරවීමට සුදුසු නැහැ. ජනතාවගේ මූල්‍ය බලයේ හැරවුම තිබෙන්නේ පාර්ලිමේන්තුවටයි. ජනතාව වෙනුවෙන් නීතිය සම්පාදනය කිරීමේ ප්‍රධාන අයිතිය තිබෙන්නේත් පාර්ලිමේන්තුවටයි.  එනිසා තවදුරටත් ජනතාවගෙන් ඈත් වූ පාර්ලිමේන්තුවක් බවට පත්වීමට කිසිසේත්ම ඉඩ දිය යුතු නැහැ. මේ ජනවරම තුළින් පාර්ලිමේන්තුවේ උත්තරීතරභාවය, ගෞරවය ආරක්ෂා කිරීමට අපට වගකීමක් තිබෙනවා. නවක මන්ත්‍රීවරු විශාල පිරිසකගෙන් අද මේ පාර්ලිමේන්තුව සමන්විත වී තිබෙනවා. එනිසා යහපත් පුරුදු සහිත පාර්ලිමේන්තුවක් බවට පත් කරන්න පුළුවන්. විශේෂයෙන්ම වත්මන් කථානායකතුමත්, කාර්ය මණ්ඩලයත්, තේරී පත්වූ ඔබ සියලුම දෙනාත් යළි මේ පාර්ලිමේන්තුව අලුත් ගුණයකින් ප්‍රතිෂ්ඨාපනය කිරීම සඳහා සහාය ලබා දෙනු ඇතැයි මා විශ්වාස කරනවා. තවදුරටත් මහජනතාවට සැඟවුණු මධ්‍යස්ථානයක් බවට මේ පාර්ලිමේන්තුව පත් වන්නේ නැහැ. පාර්ලිමේන්තුව මහජනතාවට විවෘත මධ්‍යස්ථානයක් බවට පත් කිරීමට අප තවදුරටත් උත්සාහ කරනවා. අප සෑම දෙනාම මහජනතාවගේ නියෝජිතයන් නම් නිරතුරුවම අප කතා කරන දේ, හැසිරෙන ආකාරය මෙන්ම අපගේ අදහස් දැක්වීම් ඇතුළු සියල්ලම මහජනතාව ඉදිරියේ පරීක්ෂාවට භාජනය වෙනවා කියන ස්ථාවරයක අප සිටිය යුතුයි. අපට බලය ලබා දුන්නාට පසුව එය අවසානයි කියලා අප කවුරුන් හෝ කල්පනා කරනවා නම්, එය අවසානය නෙමෙයි. ඊළඟ බල හුවමාරු වන තෙක්, ඊළඟ ජන වරමක් උරගා බලන තෙක් අපිව පරීක්ෂා කිරීමේ බලයක් මහජනතාවට තිබෙනවා. එනිසා ඉදිරි වසර කිහිපය ඇතුළත මහජනයාගේ පරීක්ෂාවෙන් සමත් වන පාර්ලිමේන්තුවක් බවට පත් කිරීමට හැකිවනු ඇතැයි මා හිතනවා. ඒ සඳහා කතානායකතුමා ඇතුළු ඔබ සියලුම දෙනාගේ සහාය මා බලාපොරොත්තු වෙනවා.  මෙම මැතිවරණය ශ්‍රී ලංකා ඉතිහාසයේ රාජ්‍ය සේවකයන් වැඩිම ප්‍රමාණයක් ආණ්ඩුවක් වෙත ඡන්දය ලබාදුන් මැතිවරණයක් බව අප කවුරුත් දන්නවා. පොදු ජනතාව තුළ රාජ්‍ය සේවය කෙරෙහි යම් අයහපත් චිත්‍ර විශාල ප්‍රමාණයක් තිබෙනවා.  රාජ්‍ය සේවයේ නිරත වන අය දෙස බැලීමේදී තම රාජකාරී ජීවිතය තුළ තෘප්තියක් නැහැ. ජනතාව සතුටට පත් නොවන සහ තෘප්තිමත් නොවන රාජ්‍ය සේවයක් අප සතුව තිබෙනවා. තෘප්තිමත් රාජ්‍ය සේවයක් දෙපාර්ශ්වයටම ඇති කිරීමට අපට වගකීමක් තිබෙනවා. යහපත් රාජ්‍ය සේවයක් සඳහා අප ඉදිරිපත් කර තිබෙන යෝජනා සහ ප්‍රතිසංස්කරණවලට ඔවුන්ගේ පක්ෂපාතීත්වය මේ ජනවරමින් පෙන්නුම් කර තිබෙනවා.  \r\nශක්තිමත්, යහපත් රාජ්‍ය සේවයකින් තොරව අපට ඉදිරියට යන්න බැහැ.  ලෝකයේ සෑම රටකම අලුත් හැරවුමක් ලබා ගැනීමේදී දේශපාලන නායකත්වයේ මඟපෙන්වීම වගේම රාජ්‍ය අංශයේ ක්‍රියාකාරීත්වය ඉතා වැදගත් වෙනවා. දේශපාලන අධිකාරීන්ට කවර ප්‍රමාණයේ ඉලක්ක සහ අපේක්ෂාවන් තිබුණත්, ඒ අපේක්ෂාවන් සහ ඉලක්ක මෙහෙයවිය හැකි වන්නේ ඊට සරිලන වන, අනුගත වන රාජ්‍ය සේවයක් නිර්මාණය කර ගැනීමට සමත් වුවහොත් පමණයි. එනිසා මහජනතාවගේ හිතසුව පිණිස වැඩ කරන කාර්යක්ෂම රාජ්‍ය සේවයක් යළි මේ රටේ ස්ථාපිත කළ යුතු බව මා විශ්වාස කරනවා.  ප්‍රජාතන්ත්‍රවාදය සහ නිදහසට අනුව සෑම පුරවැසියෙකුටම තමන් අදහන ආගම, භාෂාව සහ තම සංස්කෘතීන් හුදකලාවීමට ලක්විය යුතු නැහැ. තමන් අදහන ආගම, සංස්කෘතිය, නියෝජනය කරන දේශපාලනය තමන්ට අතිරේක පීඩාවක් ගෙන එන බවට හැඟීමක් ඇති විය යුතු නැහැ. දේශපාලන වශයෙන් කුමන මත දැරුවත් නිදහස සෑම දෙනාටම පොදු දෙයක් විය යුතුයි. සෑම කෙනෙකුටම බියෙන්, සැකෙන් තොර ප්‍රජාතන්ත්‍රවාදී නිදහස් රාජ්‍යයක් බිහි කිරීම අපගේ වගකීමක්. ඒ වගකීම අප ඉටු කරන බව අප ඔබට සහතික වෙනවා. නීතියේ විධානයේ ආධිපත්‍ය තහවුරු වන්නේ මේ පාර්ලිමේන්තුව තුළ සකස් කරන නීති තුළින් පමණක් නොවෙයි. මේ පාර්ලිමේන්තුව තුළ විවිධ අවස්ථාවල දීර්ඝ සාකච්ඡා සහ දීර්ඝ විවාද තුළින් ඉතාමත් ප්‍රගතිශීලි ශක්තිමත් නීති අප සම්පාදනය කොට තිබෙනවා. හැබැයි නීති සම්පාදනය කිරීම ප්‍රමාණවත් නැහැ. එම නීති නිසි පරිදි ක්‍රියාවේ යෙදිය යුතුව තිබෙනවා. ඒ වගේම ජනතාවට නීතිය ක්‍රියාත්මක වෙනවා කියන හැඟීම ඇති විය යුතුව තිබෙනවා.  නමුත් පසුගිය කාලය පුර අපේ රටේ සිදුව තිබෙන දේ තමයි නීතිය පිළිබඳ ජනතාවගේ විශ්වාසය බිඳ වැටීම. තමන්ට යම් අසාධාරණයක් සිදු වූ විට නීතිය ඉදිරියට ගොස් සාධාරණය ඉටුකරගත හැකියි කියන විශ්වාසය බිඳ වැටී තිබෙනවා.  තමන්ට යම් අයුක්තියක් සිදු වුවහොත් එම අයුක්තිය විසදා ගැනීම සඳහා නීතියේ පිහිට පැතිය හැකියි කියන විශ්වාසය බිඳ වැටී තිබෙනවා. ඒ නිසා පොදු ජනතාව තුළ නීතියේ ආධිපත්‍ය පිළිබඳ තිබෙන විශ්වාසය බිඳ වැටී තිබෙනවා. නීතියේ හා විධානයේ ආධිපත්‍ය ශක්තිමත් කිරීමකින් තොරව යහපත් රාජ්‍යයක් ගොඩනැගීමට හැකි වනු ඇතැයි අප කිසිසේත් විශ්වාස කරන්නේ නැහැ. යහපත් රාජ්‍යයක් ගොඩනගනවා නම් එහි ප්‍රධාන සාධකය බවට නීතියේ විධානයේ ආධිපත්‍ය සහතික විය යුතුයි.  ඒ නිසා ජනාධිපතිවරයා ලෙසත්, ආණ්ඩුව ලෙසත් අප මේ නිතියට යටත්. කිසිදු දේශපාලඥයෙක් හෝ අධිකාරි බලයක් තිබෙන කිසිවෙක් මින් පසුව නීතියට උඩින් සිටින්නේ නැහැ. හැමදෙනාම නීතියට යටත්ව සිටිය යුතුයි. ඒ වගේම නීතිය පිළිබඳ ජනතාවගේ බිඳ වැටුණු විශ්වාසය නැවතත් තහවුරු කළ යුතුයි. මෙහිදි කිසිවෙකුගෙන් පළි ගැනීමේ, කිසිවෙකු හඹා ගොස් දඩයම් කිරීමේ වුවමනාවක් අපට නැහැ. හැම දෙනාටම නිදහසේ දේශපාලනය කිරීමේ අයිතිය අප තහවුරු කරනවා.  නමුත් ලංකාවේ ආන්දෝලනයට තුඩු දී ඇති අපරාධ විශාල ප්‍රමාණයක් තිබෙනවා. අපරාධකරුවන් කල්පනා කරනවා නම් ඒවා කාලයේ වැලිතලාවෙන් යටපත්වී අවසන් වනු ඇතැයි කියා එය නීතිය පිළිබඳ ජනතාවගේ විශ්වාසය බිඳ වැටීමක්.  නීතිය පිළිබඳ ජනතාවගේ විශ්වාසය තහවුරු කිරීමට නම් ආන්දෝලනයට තුඩු දී තිබෙන අපරාධ පිළිබඳ යළි විමර්ශණය කොට වින්දිතයන්ට සාධරණත්වයත්, අපරාධකරුවන්ට දඬුවමත් ලබා දිය යුතුයි. විවිධ අවස්ථාවල මේ රටේ සිදුව තිබෙන අපරාධ තමන්ගේ දේශපාලන වේදිකාවේ සටන් පාඨ බවට පත් කරගත්තා. හැබැයි ගොඩනැගුණු කිසිදු රාජ්‍යයක් ඒ පිළිබඳ සාධාරණය ඉටු කිරීමට අසමත් වී තිබෙනවා.  ආන්දෝලනයට තුඩු දී තිබෙන අපරාධවලට සම්බන්ධ වගඋත්තරකරුවන් හෙළිදරව් කරන බවටත්, ඔවුන් නීතිය හමුවට ගෙන ගොස් වින්දිතයන්ට සාධාරණය ඉටු කරන බවටත් අප ඔබට සහතික වෙනවා. නීතිය, යුක්තිය, සාධාරණත්වය ඉටු වන රාජ්‍යයක් අපට අවශ්‍යයි. මේ ලැබී තිබෙන ජනවරම තුළවත් එම රාජ්‍ය ස්ථාපිත කිරීමට අප අසමත් වන්නේ නම් යළි එවැනි රාජ්‍යයක් පිළිබඳ අප සිහින දැකීමෙන්වත් ඵලක් නැහැ.  මේ ජනවරමේ වුවමනාව ඒ සඳහා  තිබෙනවා. එම හඬ සහ අඳෝනාව තිබෙනවා. තමන්ගේ ඥාතීන් මිය යාමේ ප්‍රකාශන මේ ජනවරම තුළ තිබෙනවා. ඝාතනයට ලක් වූවන්ගේ මිතුරන්ගේ අඳෝනාව මෙම ජනවරම තුළ තිබෙනවා. ඒ සඳහා අප යුක්තිය ඉටු කරන්නේ නැත්නම් කවුද එය ඉටු කරන්නේ, කාටද එය භාර දෙන්නේ. අප විසින් මේ දේ ඉටු කරන්නේ නැත්නම් යුක්තිය, සාධාරණය පිළිබඳ මේ රටේ සිහින මැරෙනවා.  ඒ නිසා යුක්තිය සහ සාධාරණත්වය යළි මේ රට තුළ ස්ථාපිත කළ යුතුයි.  අපරාධ හා තුඩු දී තිබෙන වංචා දුෂණ පිළිබඳ අප නීතිය ඉටු කොට නීතියේ විධානයේ ආධිපත්‍යත්, නීතිය පිළිබඳ ජනතාවගේ තිබෙන විශ්වාසයත් යළිත් තහවුරු කිරීමට කටයුතු කළ යුතුයි.  අපි දන්නවා මේ ආණ්ඩුව භාරගන්නා විට අප විපක්ෂයේ දේශපාලනයේ යෙදෙමින් සිටියත් අපේ ආර්ථිකයේ තිබෙන ගැඹුරේ ප්‍රමාණය අප දැන සිටියා. අපේ ආර්ථිකය විශාල ගැඹුරක සහ විශාල ප්‍රමාණාත්මක පැතිරීමක සිර වී තිබෙන ආර්ථිකයක්. ඉතාමත් සියුම් හූයකින් එල්ලා තිබෙන ආර්ථිකයක් අපට තිබෙන්නේ. මේ ආර්ථිකයට විශාල කම්පනයන් ඔරොත්තු දෙන්නේ නැහැ. මේ ආර්ථිකයට විශාල හැරවුම් ඔරොත්තු දෙන්නේ නැහැ. ඒ නිසා බලය ගත් විගස අපේ අපේක්ෂාව බවට පත්වූණේ ආර්ථික ස්ථාවරත්වය සහ ඊට අදාළ කණ්ඩායම්වල විශ්වාසය තහවුරු කිරීම. මේ ආර්ථිකයේ ඇති වී තිබෙන අර්බුදයේ ප්‍රමාණය මත අපේ කුඩා හෝ අත්වැරදීමක් මහත් ප්‍රතිවිපාක ගෙන දෙනවා. කුඩා හෝ කම්පනයක් මේ ආර්ථිකයට තවදුරටත් ඔරොත්තු දෙන්නේ නැහැ. ඒ නිසා මේ ආර්ථිකය ඉතා සියුම්ව බිඳ වැටීමට ඉඩ නොතබා සෑම තීරණයක්ම සෑම අවස්ථාවකදීම පැති ගණනාවකින් කල්පනා කර ගත යුතු අවස්ථාවකට අප එළැඹ සිටිනවා. වැරදි කිරීමේ අවස්ථාවක් හෝ අත්වැරැද්දක් කිරීමේ අවස්ථාවක් මේ ආර්ථිකය තුළ අපට උරුම කර දී නැහැ. ඒ නිසා මේ ආර්ථිකය මෙහෙයවීමේ දී සියුම් හැම තැනක්ම හරියට කල්පනා කර සංවාදයට ලක් කර තීන්දුගත යුතුයි.  අප ජනාධිපතිවරණයේ දී ප්‍රකාශයට පත් කර තිබුණා ජාත්‍යන්තර මූල්‍ය අරමුදල සමග එකඟතාවට පැමිණෙන ලද රාජ්‍යයක් තමයි අපට ලැබෙන්නේ. ඒ නිසා ජාත්‍යන්තර මූල්‍ය අරමුදල සමඟ එකඟතාවක් තිබෙන රාජ්‍යයක, එම එකඟතාව බිඳ වට්ටා අපට ඉදිරි ගමනක් නැති බව අප තේරුම්ගෙන ඇති බව. ඒ අනුව අප ජනාධිපතිවරණයේ දී සහ මහමැතිවරණයේ දී ජනතාවට පොරොන්දුවක් දුන්නා ජාත්‍යන්තර මූල්‍ය අරමුදල සමග එකඟ වී තිබෙන මෙම එකඟතාවන්ට අනුරූපවන පරිදි ආර්ථිකය හැසිරවීමට අප සූදානම් බව.  ඒ අනුව අප දැනට ක්‍රියාමාර්ග කිහිපයක නිරත වෙමින් සිටිනවා. අපි කවුරුත් දන්නවා එහි තුන්වන සමාලෝචනය ප්‍රමාද වී තිබෙනවා. තුන්වන සමාලෝචනය අප ආරම්භ කළයුතුව තිබුණේ සැප්තැම්බර් මාසයේ. නමුත් ජනාධිපතිවරණය සහ මහමැතිවරණය හේතුකොට ගෙන තුන්වන සමාලෝචනය ආරම්භ කිරීම සඳහා අපට කාලයක් ගත වුණා. \r\n  \r\nමහමැතිවරණය අවසන් වූ වහාම ජාත්‍යන්තර මූල්‍ය අරමුදලේ දූත මණ්ඩලය පසුගිය 17 වෙනිදා ලංකාවට පැමිණියා. අප ඔවුන් සමග දීර්ඝ ලෙස සාකච්ඡා කරමින් සිටිනවා. ජාත්‍යන්තර මූල්‍ය අරමුදල සමග කාර්ය මණ්ඩල මට්ටමේ ගිවිසුමකට මෙම 23 වනදා එළැඹීමට හැකි වනු ඇතැයි අප විශ්වාස කරනවා. එය ජාත්‍යන්තර මුල්‍ය අරමුදල සමග ඉදිරියට යන ගමනේ ඉතාමත් තීරණාත්මක පියවරක්.  \r\nජාත්‍යන්තර මූල්‍ය අරමුදල සමඟ ඇති කරගත් එකඟතාවන්ට අනුව කටයුතු කරනවා ඒ වගේම ජාත්‍යන්තර මූල්‍ය අරමුදල හා එකඟවූ වැඩසටහන් ඇතුලේ ණය ප්‍රතිව්‍යුහගතකරණය ගැට ගැසී තිබුණා. අප බලය ගන්නා විටත් ද්විපාර්ශ්වීය ණය ප්‍රතිව්‍යුහගතකිරීමේ එකඟතාවකට පැමිණ තිබුණා. ඒ වාගේම වාණිජ වෙළෙඳපොළේ ජාත්‍යන්තර ස්වෛරී බැදුම්කර පිළිබඳ සාකච්ඡා ආරම්භ කර තිබුණා. එම සාකච්ඡා ජනාධිපතිවරණයට දින දෙකකට පෙර අවසන් වූ බව මාධ්‍ය හරහා ප්‍රකාශ වුණා. ඒ නිසා අපිට යළි ණය ප්‍රතිව්‍යුහගතකරණය පිළිබඳ සාකච්ඡාවලට ඉඩ කඩක් විවෘත වී තිබුණේ නැහැ. අවුරුදු දෙකකට වැඩි කාලයක් සාකච්ඡා සඳහා බදුන් වී තිබුණා. නැවත ණය ප්‍රතිව්‍යුහගතකරණය පිළිබද සාකච්ඡා ආරම්භ වුවහොත් දීර්ඝ කාලයක් ගත වෙනවා. මෙම ණය ප්‍රතිව්‍යුහගතකරණ වැඩසටහන අවසන් කර ගැනීමෙන් තොරව අපට ආර්ථිකය ඉදිරියට ගෙන යාමට පුළුවන්කමක් ලැබෙන්නේ නැහැ.  ඒ නිසා අවුරුදු දෙකකට ආසන්න කාලයක් ණය ප්‍රතිව්‍යුහගතකරණය පිළිබද පැවති සාකච්ඡාවල අවසන් අදියර තමයි අප බලයට පැමිණෙන විට තිබුණේ. ඒ නිසා එම යෝජනා හොඳද, නරකද, වාසිද, අවාසිද කියන එක දැන් විවාද කිරීමෙන් ඵලක් නැහැ. එය තමයි අප හමුවේ තිබෙන යතාර්ථය. ඒ අනුව ද්විපාර්ශ්විය ණය පිළිබඳ පොදු එකඟතාවකට පැමිණ තිබෙනවා. අප ඉක්මණින්ම එක් එක් රටවල් සමඟ වෙනම ගිවිසුම්වලට එළැඹීමට සූදානම් වී සිටිනවා.  අනිත් පැත්තෙන් ගතහොත් වාණිජ්‍ය වෙළෙඳපොළෙන් ලබාගත් ණය පිළිබඳව දැන් මූලික ගිවිසුමට අප එළැඹ තිබෙනවා. දෙසැම්බර් මාසය අවසන්වන විට එම කාර්යය අවසන් කරගතහැකිවනු ඇතැයි අප විශ්වාස කරනවා. ඒ නිසා ජාත්‍යන්තර මූල්‍ය අරමුදල සමඟ ගැට ගැසී තිබෙන ණය ප්‍රතිව්‍යුහගතකරණ වැඩසටහන මේ වසර අවසන් වන විට අපට සාර්ථකව අවසන් කර ගැනීමට හැකි වනු ඇති. ඒ වගේම තුන්වන සාමාලෝචනයේ කාර්ය මණ්ඩල එකඟතාව මේ සතියේ අපට ලබාගැනීමට හැකි වනු ඇති. අපේ ආර්ථිකය යම් ප්‍රමාණයකින් විශ්වාසනීය ලෙස ගොඩනැගීම සඳහා එය පිටිවහලක් වේවි.  හැබැයි අපි ප්‍රතිපත්තියක් ලෙස අපේ ආර්ථිකය මුහුණ දී තිබෙන ගැඹුරුතම අර්බුදයන්ට එම න්‍යාය පත්‍රය පමණක් ප්‍රමාණවත් වනු ඇතැයි අප විශ්වාස කරන්නේ නැහැ. නමුත් අපේ රටේ මූල්‍ය ක්ෂේත්‍රයේ ඇති වී තිබෙන අර්බුදය කළමනාකරණය කර ගැනීම සඳහා එම වැඩපිළිවෙළ ප්‍රමාණවත් වේවි.  අපේ ආර්ථික දේහයේ ඇති වී තිබෙන කඩාවැටීම පියමං කිරීම සඳහා නව ආර්ථික උපායමාර්ගයන්ට අප අවතීරණ විය යුතුයි. එම නව ආර්ථික උපායමාර්ග ප්‍රධාන ලක්ෂණ 03කින් සමන්විත වෙනවා.  පළමුකොටම අපේ රටේ භාණ්ඩ හා සේවා නිෂ්පාදනයේ වේගවත් වර්ධනයක් හා ප්‍රසාරණයක් ඇතිකරගත යුතුයි. බොහෝ විට අපේ ආර්ථික වර්ධනයන් විශාල වශයෙන් ගෙන දෙන්නේ බස්නාහිර පළාත තුළින්. ඒ නිසා අනෙක් පළාත් දක්වා ආර්ථිකය ප්‍රසාරණය විය යුතුයි. ඒ නිසා භාණ්ඩ හා සේවා නිෂ්පාදනයේ වේගවත් වර්ධනයක් හා වේගවත් ප්‍රසාරණයක් ඇති කර ගැනීම අපේ ආර්ථිකයේ ප්‍රධාන සැලැස්මයි.  ඊළඟ ලක්ෂණය වන්නේ ආර්ථිකයට ජනතාව සම්බන්ධ විය යුතුයි. ජනතාව පිටමං කරන ලද ආර්ථිකයකින් අපට ඵලක් නැහැ. ජනතාව දූවිලි බවට පත්කරන ලද ආර්ථිකයකින් අපට ඵලක් නැහැ. ආර්ථිකයේ සෑම ක්‍රියාදාමයකදීම ඒ ඒ හැකියාව අනුව ජනතාව ආර්ථිකයේ පංගුකරුවන් බවට පත්විය යුතුයි. ජනතාව ආර්ථිකයේ පංගුකරුවන් බවට පත් වන්නේ නැතිව ආර්ථිකයේ ප්‍රතිලාභ ජනතාවට ගලාගෙන එන්නේ නැහැ. ඒ නිසා ප්‍රධාන ප්‍රයත්නය බවට පත්වන්නේ අපි හදන ආර්ථික ගමන් මගේ අපි කොහොමද ජනතාව පංගුකරුවන් බවට පත්කර ගන්නේ යන්නයි.  අපේ ආර්ථික උපායමාර්ගවල තුන්වන ලක්ෂණය වන්නේ අප මොනතරම් රටේ ජාතික ධනය නිෂ්පාදනය කළත් එම ජාතික ධනය අතළොස්සක් අතරේ සංකේන්ද්‍රනය වනවා නම් ඒ රාජ්‍යයේ ආර්ථික ස්ථාවරත්වයක් ඇති වන්නේ නැහැ. සියලු ජනතාව එක් වී ආර්ථිකයේ මහා ජාතික ධනය නිෂ්පාදනය කරනවා. රටේ ස්වභාවික සම්පත් ඒ ජාතික ධනය නිෂ්පාදනය කිරීමට උපයෝගි කර ගන්නවා. අප සියලුදෙනා එක්වී මහා ජාතික ධනයක් එකතු කරගෙන එය අතළොස්සක් අතරේ සංකේන්ද්‍රය වනවා නම් රටේ ආර්ථිකය මෙන්ම සමාජය ද ස්ථාවර වන්නේ නැහැ. ඒ නිසා අපේ ප්‍රතිපත්තිය වන්නේ ආර්ථික ප්‍රතිලාභ සාධාරණව ජනතාව වෙත ගලා යා යුතුයි. කිහිප දෙනෙකු අතේ සංකේන්ද්‍රනය වීම නිසා විශාල අර්බුද ගණනාවක් නිර්මාණ වූ ඉතිහාසයක් අප දැක තිබෙනවා. ඒ නිසා අපි ආර්ථිකයේ ප්‍රතිලාභ ජනතාව වෙත සාධාරණව ගලා යා යුතුය යන ස්ථාවරයේ සිට අප ආර්ථිකය හසුරවනවා.  වෙළෙඳපොළ හැසිරීම කළමනාකරණය කර භාණ්ඩ හා සේවා අඛණ්ඩව ගුණාත්මකව හා සාධාරණ මිලට ජනතාවට ලබා දෙනවා. ඒ වගේම වෙළෙඳපොළ හැසිරවීම පිළිබඳ අපට ප්‍රතිපත්තියක් තිබෙනවා. අප දන්නවා අපේ රට විශාල වෙළෙඳපොළක් තිබෙන රටක් නොවෙයි. එම වෙළෙඳපොළ තුළ ඒකාධිකාරින් නිර්මාණය විය හැකියි. අපි සහල් පිළිබඳ ගතහොත් අපේ දෛනික සහල් පරිභෝජනය මෙට්ට්‍රික් ටොන් 6,500යි. ආසන්න වශයෙන් ගතහොත් අපට වසරකට අවශ්‍ය වන්නේ සහල් මෙට්ට්‍රික් ටොන් ලක්ෂ 23ක් පමණ.  එය ලෝකයේ අනෙක් රටවල් සමඟ සංසන්දනය කර බලන විට  කුඩා වෙළෙඳපොළක හැඩ රුව පෙන්නුම් කරනවා. කුඩා වෙළෙඳපොළක තිබෙන අනතුර වන්නේ එම වෙළෙඳපොළ තුළ ඒකාධිකාරින් නිර්මාණය විය හැකියි. ඒ නිසා ආර්ථිකයේ තිබෙන දත්ත සහ චලනයන් මත නොවෙයි වෙළෙඳපොළ හැසිරෙන්නේ. එය අප අත්විඳිමින් තිබෙනවා. ආර්ථිකයේ සාධක මත අපේ වෙළෙඳපොළ හැසිරෙන්නේ නැහැ. අද අපේ රටේ වෙළෙඳපොළ හැසිරෙන්නේ ඒකාධිකාරින් මත. භාණ්ඩ මිල උච්ඡාවනය කිරීමට සහ තීන්දු කිරීමට ඔවුන්ට පුළුවන්. වී මිලදී ගැනීමේ මිල ඔවුන්ට තීරණය කරන්න පුළුවන්. සහල් මිලත් ඔවුන්ට තීරණය කරන්න පුළුවන්. ඒ කිසිවක් තීරණ වන්නේ වෙළෙඳපොළ සාධක මත නොවෙයි. ඔවුන් වෙළෙඳපොළේ අත්පත් කරගෙන තිබෙන අධිකාරි බලය මත. ඒ නිසා වෙළෙඳපොළ ඒකාධිකාරිත්වයක් නිර්මාණය කිරීම තුළ ජනතාවගේ අත්‍යාවශ්‍ය භාණ්ඩ හා සේවා ලබා ගැනීමට විශාල වැය බරක් දැරීමට සිදුව තිබෙනවා. ඒ නිසා අපි යළි අපේ රටේ වෙළෙඳපොළ හැසිරීම ප්‍රතිෂ්ඨාපනය කිරීමට බලාපොරොත්තු වෙනවා.  රාජ්‍යයක් ලෙස අපේ අරමුණ වන්නේ පාරිභෝගිකයන් වෙත භාණ්ඩ හා සේවා අඛණ්ඩව, ගුණාත්මකව හා සධාරණ මිලකට ලබා දීම. එය තමයි මහජනයා කෙරෙහි රජය සතුව තිබෙන වගකීම. එම වගකීම රජයට අතහරින්න බැහැ. එම වගකීම ඉටු කිරීම වෙනුවෙන් අප යාන්ත්‍රණ කිහිපයක් පිළිබඳ අවධානය යොමු කර තිබෙනවා. එකක් තමයි සාමාන්‍ය ආර්ථික විද්‍යාවේ තරගය විසින් අඛණ්ඩතාව සහ ගුණාත්මකභාවය නිර්මාණය කිරීමට පුළුවන් වගේම මිල තීරණය කළ හැකියි. ඒ නිසා ඇතැම් ක්ෂේත්‍රවල තරගකාරිත්වය හරහා ඉහත කී අරමුණු ඉටු කර ගැනීමට අප බලාපොරොත්තු වෙනවා. හැබැයි ඇතැම් ක්ෂේත්‍ර තිබෙනවා එය වෙළෙඳපොළේ නිදහස් තරගයම නොවෙයි. වෙළෙඳපොළ යම් නියාමන අධිකාරින් විසින් නියාමනය කිරීම හරහා එම නියාමනය ඇති කළ හැකියි. දැනටමත් ඒ සඳහා වූ නියාමන ආයතන අප ගොඩනගා තිබෙනවා. ඒ සඳහා මේ පාර්ලිමේන්තුවේ නියාමන අධිකාරින් සඳහා නීති සම්පාදනය කර තිබෙනවා. හැබැයි වෙළෙඳපොළේ ඇති වී තිබෙන විකෘතින් වෙනස් කිරීම සඳහා එම නියාමන අධිකාරි හා නීති ප්‍රමාණවත් වී තිබෙනවාද යන්න අප නැවත සමාලෝචනය කළ යුතුයි.  වෙළෙපොළේ ඇතිවෙන නිදහස් තරගය විසින් යට කී අරමුණු ඇති කරගන්න පුළුවන්. හැබැයි සමහර ක්ෂේත්‍ර තිබෙනවා එය වෙළෙඳ පොළේ නිදහස් තරගයම නෙවෙයි, වෙළෙඳපොළට යම් නියාමන අධිකාරීන් විසින් නියාමනය කිරීම හරහා වෙළෙඳපළ හැසිරවිය හැකියි. දැනටමත් ඒ සඳහා නියාමන ආයතන අප ගොඩ නඟා තිබෙනවා. ඒ සඳහා මේ පාර්ලිමේන්තුවේ නියාමන අධිකාරීන් සඳහා නීති සම්පාදනය කොට තිබෙනවා. හැබැයි වෙළෙඳපොළේ ඇතිවී තිබෙන විකෘතින් වෙනස් කිරීම සඳහා ඒ නියාමන අධිකාරීන් ප්‍රමාණවත් වී තිබෙනවා ද ඒ නියාමන නීති ප්‍රමාණවත් වී තිබෙනවා ද යන්න නැවත සමාලෝචනය කළ යුතුයි.  ඒ නිසා වෙළෙපොළ පාර්ලිමේන්තුවෙන් සම්මත කරන නීති සහ ගොඩෙනඟන අධිකාරීන් හරහා ඒ නියාමනය හරහා සමහර ක්ෂේත්‍ර අපට මෙහෙය විය යුතුයි. අපිට තව ක්ෂේත්‍ර තිබෙනවා.ඒ ක්ෂේත්‍ර ආර්ථිකයට ඉතාමත් වැදගත් සංවේදී ක්ෂේත්‍ර. ඒ ක්ෂේත්‍ර හුදු වෙළෙඳපොළේ තරගකාරීත්වය මත නෙවෙයි,රාජ්‍ය ඒ වෙළළෙඳපොළේ පංගුවක් නියෝජනය කිරීම හරහා වෙළෙඳපළ හැසිරවිය යුතුයි. එහිදී අපි විශේෂයෙන්ම කල්පනා කරනවා බලශක්ති වෙළෙඳපොළ. නිදහස් බලශක්ති වෙළෙඳපොළ නිදහස් තරඟය විසින්ම තීරණය විය යුතු නැහැ. බලශක්ති වෙළෙඳපළ හැසිරවීමේදී රාජ්‍ය පංගුවක් බලශක්ති වෙළෙඳපළ නියෝජනය විය යුතුයි. එය ආර්ථිකයේ ඉතාමත් සංවේදී ස්ථානයක්. බලශක්ති වෙළෙඳපොළේ ඇතිවෙන කුඩා උච්ඡාවචනයක් ආර්ථිකයට මාරාන්තික ලෙඩ ගෙනත් දෙනවා.ඒ නිසා එවැනි ක්ෂේත්‍රවල යම් රාජ්‍ය පංගුවක් වෙළෙඳපොළ නියෝජනය විය යුතුයි කියන ස්ථාවරයේ අපි ඉන්නවා. ඒවගේම මූල්‍ය වෙළෙඳපළ. මූල්‍ය වෙළෙඳපළ නිදහසේම හැසිරෙන්න පටන් ගත්තොත් එය කුමන තත්ත්වයකට පත්වෙයිද?  මහ බැංකුව එය නියාමන අධිකාරියක් හැටියට කටයුතු කරනවා. හැබැයි ඒ වගේම අපි හිතනවා මූල්‍ය වෙළෙඳපොළෙත් රාජ්‍ය පංගුවක් නියෝජනය කළ යුතුයි. ඒ නිසා වෙළෙඳපොලේ අත්‍යාවශ්‍ය ස්ථාන කීපයක් අපි කල්පනා කරනවා රාජ්‍ය පංගුවක් හරහා හැසිරවිය යුතුයි. රාජ්‍ය ආම් එකක් හැටියට කටයුතු කළ යුතුයි, කියන ස්ථාවරයක අපි ඉන්නවා වෙළෙඳපළ තහවුරු කිරීමේ දී. හතරවනුව වෙළෙඳපළ විසිරිලා තිබෙන වෙළෙඳපළක් වෙනුවට අපට පුළුවන්කම තිබෙනවා වෙළෙඳපොළ සංවිධානාත්මක කරන්න. ඒ නිසා අපි දන්නවා අපේ රටේත් ලෝකයේත් වෙළෙඳපොළ හැසිරවීමේදී විශාල දායකත්වයක් මේ සමූපකාර ජාලය සංවිධානය කරනවා. ඒ නිසා යළි සමූපකාර ජාලය ශක්තිමත් ලෙස සංවිධානය කරලා වෙළෙඳපොළේ ශක්තිමත් තරගකරුවෙක් හැටියට අපි වෙළෙඳපොළට අවතීරණ කරන්න බලාපොරොත්තු වෙනවා. ඒ නිසා අපේ නිෂ්පාදනයත් වෙළෙඳපොළත් හැසිරවීමේ ප්‍රතිපත්තිය සෘජුයි. කවුරුත් මීට පස්සේ ප්‍රශ්න කරන්න. හැබැයි මේ පදනමේ පිහිටා. මේක තමයි අපේ පදනම. \r\n  \r\nඒ මත පදනම්ව අපි භාණ්ඩ හා සේවා නිෂ්පාදනය වර්ධනය කර ගැනීම සඳහා කෙටි කාලීනව අත්පත් කරගත් ස්ථාන කීපයක් අපි හඳුනාගෙන තිබෙනවා. කෙටිකාලීනව අපට වේගවත් පිම්මක් ලබාගත හැකියි සංචාරක කර්මාන්තයෙන්. අපි සංචාරක කර්මාන්තය සැලසුම් සකස් කොට තිබෙනවා මිලියන හතරක සංචාරකයන් කැඳවා ගැනීමටත්, ඩොලර් බිලියන අටක ආර්ථිකයක් සංචාරක කර්මාන්තය හරහා අවුරුදු තුන හතරක් වැනි කාලයක් ඇතුළත මේ රට තුළ දිනා ගැනීම සඳහා අපි අපේක්ෂා කරනවා. අපේ රටේ වැඩිම සංචාරකයන් ආවේ 2018 වසරේ. මිලියන දෙකයි දශම තුනක වගේ සංචාරකයන් ආවා. ඩොලර් බිලියන හතරයි දශම තුනක වගේ ආර්ථිකයක් අපට එයින් හිමි වී තිබෙනවා. නමුත් අපේ අපේක්ෂාව මිලියන හතරක සංචාරකයන් කැඳවා ගැනීම සහ ඩොලර් මිලියන අටක ආර්ථිකයක් උත්පාදනය කර ගැනීමයි. එය අපට වේගයෙන් පිම්මක් ගන්න පුළුවන් තැනක් කියා අප කල්පනා කරනවා. මීළඟ විශේෂම අයි ටී ක්ෂේත්‍රය. කවුරුත් දන්නව ලෝකයේ වේගයෙන් අයි ටී ක්ෂේත්‍රයේ වෙළෙඳපොළවල් ගොඩනැගෙමින් තිබෙනවා. ඒ නිසා අයි ටී නිපුණතාවය සහිත, සාක්රෂරතාවය සහිත වෘත්තීයවේදීන් අපට අවශ්‍යයි. අද අපේ රටේ අයි ටී ක්ෂේත්‍රයට අදාළ වෘත්තියවේදීන් ඉන්නේ අසූපන් දහසයි. අපි අවුරුදු පහක් ඇතුළත අයි ටී ක්ෂේත්‍රයේ අදාළ වෘත්තියවේදීන් ලක්ෂ දෙක දක්වා වර්ධනය කරන්න අපි අපේක්ෂා කරනවා.  දැනට අයි ටී ක්ෂේත්‍රයේ අපේ අපනයන ආදායම තිබෙන්නේ ඩොලර් බිලියන එකයි දශම දෙකක වගේ කුඩා අපනයන ආදායමක්. අයි ටී ක්ෂේත්‍රයේ අපනයන ආදායම අපි ඩොලර් බිලියන පහක අපනයන ආදායමක් ඉලක්ක කොටගෙන අයි ටී ක්ෂේත්‍රයේ නව පරිවර්තනයක් ඇති කිරීමට අපි මැදිහත් වෙනවා. ඒ සඳහා අධ්‍යාපනය විශේෂයෙන්ම භාෂාව  පිළිබඳව අපි අවධානය යොමු කොට තිබෙනවා.තොරතුරු තාක්ෂණ ක්ෂේත්‍රය අපේ රටේ ආර්ථිකය විශාල පිම්මක් ලබාගත හැකි තැනක් හැටියට අපි කල්පනා කරනවා. ඒ වගේම අපි දන්නව අපේ රටේ පිහිටීමත් එක්ක වෙළෙඳ හා නාවික මධ්‍යස්ථානයක් බවට පත් කිරීමේ ඉතාමත් හොඳ විභවතාවයක් අපට තිබෙනවා. අදත් කොළඹ වරාය ලෝකයේ වරායවල් අතර ප්‍රමුඛස්ථානය උසුලනවා. හැබැයි අපි කාර්යක්ෂමතාවය කැඳවලා තිබෙනවා. වේගවත් කළමනාකරණයක් අපි කැඳවලා තිබෙනවා. අපේ වරායේ භාණ්ඩ හා සේවා සැපයුම ලබා ගන්නා කණ්ඩායම් වරායේ ක්‍රියාකාරිත්වය පිළිබඳ සෑහීමකට පත්වෙනවද? නෑ එය අකාර්යක්ෂමතාවයට පත්වී තිබෙනවා.  ඒ නිසා අපේ රට ලෝකයේ ඉතාමත් ප්‍රබල වෙළෙඳ හා නාවික මධ්‍යස්ථානයක් බවට පත්කර ගැනීම සඳහා අපට ස්වභාවයෙන්ම ලැබී තිබෙන පිහිටීමේ දායාදය තිබෙනවා. මේ පිහිටීමේ දායාදය අපි සම්පූර්ණ කළ යුතුයි. ‍ප්‍රබල වෙළෙඳ හා නාවික මධ්‍යස්ථානයක් බවට පත් කිරීම සඳහා අවශ්‍ය වන සැලසුම් අප සකස් කොට තිබෙනවා. එය  වේගයෙන් ආර්ථික පිම්මක් ලබාගත හැකි තැනක් ලෙස අපි කල්පනා කරනවා. ඒ වගේම කෘෂිකර්මාන්තය. අපි දන්නවා අපට ඒ සඳහා අවශ්‍ය ඉතාමත් යෝග්‍ය පරිසරයක් තිබෙනවා.මහපොළොවත් එක්ක හැප්පෙන්න පුළුවන් මහා ගොවි ජනතාවක් ඉන්නවා. හැබැයි අවසන් ප්‍රතිඵලය බවට පත්වී තිබෙන්නේ ණයගැති භාවයට පත්වුණු ගොවි ජනතාවක්. තමන්ගේ කනකර පවා බැංකුවට උකස් තියන්න සිදුවුණු ගොවි ජනතාවක්. වතුර මෝටරය උකස් කියන්න සිදුවුණු ගොවි ජනතාවක්. අපි දීර්ඝ ලෙස කෘෂි කර්මාන්තය වෙනුවෙන් ආයෝජනය කර තිබෙනවා. පසුගිය දශක ගණනාවක් තිස්සේ අපි බැලුවොත් වාරි කර්මාන්ත ක්ෂේත්‍රයට විශාල ආයෝජනයක් ඇතිකර තිබෙනවා. වර්තමානයේ මා දන්නවා වාරි ක්ෂේත්‍රය වර්ධනය කිරීම සඳහා විශාල ආයෝජනයන් අපි සිදුකරමින් තිබෙනවා. කෘෂිකර්මාන්තයේ පර්යේෂණයන් සඳහා අපි විශාල වැය බරක් සිදුකර තිබෙනවා.හැබැයි අවසන් ප්‍රතිඵලය බවට පත්වී තිබෙන්නේ කුමක්ද? ගොවියා ණය බරිත ගොවියෙක් බවට පත්වී තිබෙනවා. ණය බරිතභාවය ඔවුන් සමාජයේ කොන් වූ පුරවැසියෙක් බවට පත්කරනවා. සෞඛ්‍ය අනාරක්ෂිතතාවය ඇතිකර තිබෙනවා.  දරුවන්ගේ අධ්‍යාපනය බිඳ වට්ටවා තිබෙනවා. පහසුකමක් ඇති නිවාසත් නැති තත්ත්වයට පත් කර තිබෙනවා.කෘෂි ජීවිතයත් සමඟ ගැට ගැහුණු ගොවියාගේ දරිද්‍රතාවය විශාල සමාජ ඛේදවාචකයක් බවට පත්වී තිබෙනවා.ඒ නිසා අපි කෘෂිකර්මාන්තයේ නව නැවුම් පිම්මක් ගැනීම අපේ අපේක්ෂාවයි. , විශේෂයෙන්ම අපි යළිත් අපේ බීජ පර්යේෂණාගාර දියුණු කළ යුතුයි. බීජ ගොවිපළවල් දියුණු කළ යුතුයි. යළි ශක්තිමත් කෘෂි ව්‍යාප්ති සේවාවක් අපි ආරම්භ කළ යුතුයි. අපේ ලංකාව තුළ අවශ්‍ය වන කෘෂි නිෂ්පාදනයන් පමණක් නොවෙයි අපනයන වෙළෙඳපොළ ඉලක්ක කර කෘෂි නිෂ්පාදනයන්ට අපි අවතීර්ණ විය යුතුයි. කෘෂිකර්ම ක්ෂේත්‍රයේ නවෝදයක් අපි අත්පත් කරගන්නේ නැතුව ගොවී ජනතාවගේ ජීවිතය ඉදිරියට ගත හැකියි කියා අපි විශ්වාස කරන්නේ නැහැ.  අපි ඒකට වේගයෙන් පිම්මක් ගත හැකි ස්ථානයක් ලෙස අපි කල්පනා කරනවා. නිසාම අපි කෘෂි කර්මාන්තයට ආරම්භයේදීම හෙක්ටයාරයක් සඳහා රුපියල් පහළොස්දහසක් ලබා දුන් පොහොර සහනාධාරය රුපියල් 25000 දක්වා වැඩි කළා. තවත් සහනාධාර ලබාදිය යුතු ස්ථාන තිබෙනවා නම් අපි සහනාධාර ලබාදෙන්න ලෑස්තියි. මොකද කෘෂිකර්මාන්තය අපේ රටේ  ආර්ථිකයේ ප්‍රධාන කොටසක් බවට පත් කළ යුතුයි. ඒ වගේම අපි කල්පනා කරනවා ධීවර කර්මාන්තය ගැන. අපිට අපේ රට වගේ අට ගුණයක මහා මුහුදක් තිබෙනවා. හැබැයි අපි ඒ මහ මුහුදෙන් නෙළා ගන්නා ඒ මහා සම්පතෙන් උපයෝගී කරගන්නේ ඉතා කුඩා ප්‍රමාණයක්. ධීවර කර්මාන්තයෙන් අපේ ආර්ථිකයට විශාල පිම්මක් ගත හැකියි. පහුගිය කාලේ ඉන්ධන හා භාණ්ඩ වල මිල ඉහළ යාම හේතු කොටගෙන විශාල බෝට්ටු ප්‍රමාණයක් මුහුදු යනවා වෙනුවට වැල්ලේ ගැටගසා තිබුණා.  බෝට්ටු වැල්ලේ ගැට ගසා තිබීමෙන් කිසිදු ප්‍රතිඵලයක් ලැබෙන්නේ නෑ. ඒ නිසා අපේ පළමු අභිප්‍රාය බවට පත්වුණේ වැල්ලේ ගැට ගසා තිබූ බෝට්ටු නැවත මහ මුහුදට දියත් කිරීමයි. ඒ නිසා තමයි අපි ආරම්භයේදීම ධීවර ජනතාව සඳහා ඉන්ධන සහනාධාරයක් ලබාදීමට කටයුතු කළේ. අපිට දැනට ලැබෙන තොරතුරු අනුව වැල්ලේ ගැට ගසා තිබූ බෝට්ටු සියල්ල ම නැවත දියඹට දියත් කරලා තිබෙනවා. ඒක හොඳ ලක්ෂණයක්. ආර්ථිකය පිම්මක් ගත යුතු තැන්. පුද්ගලික අංශයේ ද සහාය ඇතිව ඛනිජ සම්පත්වලින්  ඉහළ උපයෝගීතාවක් ලබා ගැනීම වෙනුවෙන් අගය එකතු කිරීමට පියවර. ඒ වගේම අපිට දිගුකාලීනව ආර්ථිකයේදී අපි හිතනවා අපේ රටේ තිබෙන ස්වභාවික සම්පත් විශේෂයෙන්ම ඛනිජ සම්පත් මත අපිට ආර්ථිකයේ විශාල විභවයක් නිර්මාණය වී තිබෙනවා. මේ ඛණිජ සම්පත් අපි දීර්ඝ කාලයක් තිස්සේ අවශ්‍ය වන වටිනාකම්, අගයන් එකතු කරන්නේ නැතුව අපට අවශ්‍ය වන වටිනාකම් උකහගැනීමට අප අසමත් වී තිබෙනවා. ඒ නිසා අපි රාජ්‍යයන් පෞද්ගලික අංශයත් ඒකාබද්ධතාවයෙන් යුතුව මේ ඛනිජ සම්පත් යළි වඩාත් උපයෝගී සහිත සම්පත් බවට පරිවර්තනය කරන්නේ කොහොමද කියලා අගය එකතු කරන ලද කර්මාන්ත පද්ධතියක් ගොඩනැඟීමට අපි අපේක්ෂා කරනවා. දැනටමත් අපි අපේ රටේ දේශීය කර්මාන්ත කරුවන් සමඟ ඒ පිළිබඳව සාකච්ඡා කොට තිබෙනවා. අපි හිතන්නෙ නෑ ඒව මුළුමනින්ම රාජ්‍ය විසින් පමණක් කළ හැකි දෙයක් කියලා. සමහර ඒවාට අපිට තාක්ෂණය අවශ්‍යයි. සමහර තැන් වලට අපට ප්‍රාග්ධනය අවශ්‍යයි. ඒ නිසා ඒ අවශ්‍යතාවය මත අපි පෞද්ගලික ව්‍යවසායකයන්ද ඒ කර්මාන්ත පද්ධතිය දියුණු කර ගැනීම සඳහා උපයෝගී කරගන්න බලාපොරොත්තු වෙනවා. එය අපේ ආර්ථිකයේ අලුත් හැරවුමක් වේවි කියල අපි විශ්වාස කරනවා. මීළඟට අපි හිතනවා අපේ ආර්ථිකයට අලුත් හැරවුමක් ගන්න පුළුවන් ක්ෂේත්‍රය තමයි විද්‍යාව හා තාක්ෂණ ක්ෂේත්‍රය. ලෝකයේ අපි දියුණු යැයි සම්මත රාජ්‍යයන් දෙස බැලුවොත් ඒ හැම රාජ්‍යයක්ම තමන්ගේ වාර්ෂික අයවැය ‍ලේඛනයේ විශාල පංගුවක් නව පර්යේෂණ සඳහා උපයෝගී කර තිබෙනවා.  වෙළෙඳපොළ ඉස්සරහට යන්නේ සාම්ප්‍රදායික ගතානුගතික භාණ්ඩ හා සේවා සැපයීමෙන් නෙවෙයි. වෙළෙඳපළ නිරන්තරයෙන් අලුත් වෙනවා. වෙළෙඳපොළ නිරන්තරයෙන් අලුත් වෙන්නේ සාම්ප්‍රදායික ගතානුගතික භාණ්ඩ හා සේවා නිෂ්පාදනය පසෙකලා නව නිමැවුම් භාණ්ඩ හා සේවාවේ නිෂ්පාදනය වෙනුවෙන් තමයි අලුත් වෙළෙඳපළක් නිර්මාණය වෙන්නෙ. ඒ අලුත් වෙළෙඳපළ අත්පත් කරගන්න පහුගිය කාලයේ මේ ආසියානු කලාපයේ රාජ්‍යයන් ගණනාවක් සමත් වී තිබෙනවා. හැබැයි අපි ලෝකයේ ඇතිවී තිබෙන නව වෙළෙඳපොලේ පංගු කරුවෙක් බවට පත්වෙන්න අසමත් වී තිබෙනවා. අපි ගතානුගතික සාම්ප්‍රදායික භාණ්ඩ හා සේවා සපයන රාජ්‍යක පංගුකරුවෙක් බවට පත්වී තිබෙනවා. අපේ අපේක්ෂාව එහෙනම් විද්‍යා පර්යේෂණ ක්ෂේත්‍රයේ අපි අලුත් පිම්මකට අදියර ගෙන යා යුතුයි. ඒ නිසා තමයි විද්‍යා හා තාක්ෂණය පිළිබඳ අමාත්‍යාංශයක් අපි ගොඩ නගන්නත් ඒ සඳහා ඒ ක්ෂේත්‍රය පිළිබඳ විශාල අත්දැකීමක් තිබෙන රාගම වෛද්‍ය පීඨයේ හිටපු මහාචාර්ය ක්‍රිෂාන්ත එහි අමාත්‍යවරයා හැටියට පත් කරන්නත් ඒ වගේම මේ වන විටත් ඒ ක්‍ෂේත්‍රයේ එක්සත් ජනපදයේ විශාල පර්යේෂණ ගණනාවක් කරලා ලංකාවට කීර්තියක් හිමිකරදී තිබෙන ගෝමික වැනි අය ජනාධිපතිවරයාගේ හා තාක්ෂණය පිළිබඳව උපදේශකවරයා හැටියට පත් කරන්නත් අපි කටයුතු කර තිබෙනවා. අපි විශාල හැරවුමක් මේ විද්‍යා හා තාක්ෂණ ක්ෂේත්‍රයේ ඇති කරන පරිවර්තනයෙන් ගැනීමට අපේක්ෂා කරනවා. ඊළඟ ප්‍රධාන ස්ථානය තමයි ඩිජිටල්කරණය. ඩිජිටල් ආර්ථිකයක්. සාමාන්‍යයෙන් අපි හිතනවා ඩිජිටල් ඉකොනොමි එක ඩොලර් බිලියන පහළොවක ඉකොනොමි එකකට අපිට යන්න පුළුවන් කියලා. ඒ සඳහා අපි වෙනම ඩිජිටල්කරණය පිළිබඳ අමාත්‍යාංශයක් ගොඩනඟා තිබෙනවා. විශේෂයෙන්ම අපි දන්නවා ඒ ක්ෂේත්‍රය පිළිබඳ විශාල දැනුමක් හා අත්දැකීමක් තිබෙන හාන්ස් විජේසූරිය තුමන් ජාත්‍යන්තරව වැඩ කරපු විශාල සමාගමකින් ඉවත් වෙලා එහි තමන් දැරූ ප්‍රධානම වෘත්තියෙන් ඉවත් වෙලා ස්වේච්ඡාවෙන් ශ්‍රී ලංකාව ඩිජිටල් කරණය කිරීමේ වැඩසටහන සඳහා දායකත්වය  සපයන්න ඔහු සූදානම් වී තිබෙනවා. මා ඔහු එම අමාත්‍යාංශයේ ලේකම්වරයා බවටත් ICT ආයතනයේ සභාපතිවරයා බවටත් ඒ වගේම ජනාධිපතිවරයාගේ ඩිජිටල්කරණය පිළිබඳ උපදේශකවරයා ලෙස පත් කිරීමටත් මා සූදානම්. මේක එක තැනක සිට මෙහෙයවිය යුතුයි. මේ ඉලක්කය අපි සම්පූර්ණ කර ගත යුතුයි. විශේෂයෙන්ම පුරවැසියන්ට සේවාවන් සැපයීමේදී ආර්ථිකය අලුත් අදියරයකට තල්ලුවීමේදී ඩිජිටල්කරණය අතිශය වැදගත්.  අපේ රට මේ තිබෙන තලයේ සිට අලුත් තලයකට ඔසවා තබනවානම් ඒ තලයේ තිබෙන විශේෂම ලක්ෂණය තමයි ඩිජිටල් ශ්‍රී ලංකාවක්. අපේ ආණ්ඩුව එය ඉටු කිරීම සඳහා කැපවී සිටිනවා. එය සාර්ථක කර ගැනීම සඳහා අපි අපේ පැත්තෙන් උපරිම මැදිහත් වීම කරනවා. එය සාර්ථකව  ජයග්‍රහණය කළ හැකියි කියන විශ්වාසය අපට තිබෙනවා. ඊළඟට අපි ක්ලීන් ශ්‍රී ලංකා නමින් ප්‍රධානම වැඩපිළිවෙලක් ආරම්භ කරනවා. ඒ සඳහා ජනාධිපති කාර්ය සාධක බලකායක් පිහිටුවන්නට මා බලාපොරොත්තු වෙනවා.විශේෂයෙන්ම ක්ලීනින් ශ්‍රී ලංකා කියන එකේ අර්ථය තිබෙන්නේ පරිසර පද්ධතිය විතරක් නෙවෙයි. අපේ මේ ජනතාවට දේශපාලන අධිකාරියේ යහපත් වෙනස්කම් ඇති කරගන්න පුළුවන්. රාජ්‍ය නිලධාරී යාන්ත්‍රණයේ යහපත් වෙනස්කම් ඇති කරගන්න පුළුවන්. හැබැයි අපට යහපත් රාජ්‍යයක් ගොඩනැගීමේදී පුරවැසියන්ගේ යහපත් පරිවර්තනයක් අවශ්‍යයි. පුරවැසියන්ගේ යහපත් පරිවර්තනයකින් තොරව උඩින් දේශපාලන අධිකාරියේ පමණක් සිදුවන පරිවර්තනයකදී අපට මේ ජයග්‍රහණ සාර්ථකව ලබාගත හැකි වන්නේ නැහැ. ඒ නිසා අපි විශාල වෙහෙසක් දරනවා යහපත් පුරවැසියන්, යහපත් ආකල්ප, යහපත් ක්‍රියාකාරකම්, යහපත් හැසිරීම් සහිත ජනතාවක් නිර්මාණය කරගත යුතුයි. එය තමයි ක්ලීන් ශ්‍රී ලංකා කියන වැඩසටහනේ අභිමතාර්ථයන් බවට පත්වන්නේ. විශේෂයෙන්ම මේ වගේ ජාතික සභාවක කතා නොකළ යුතු වුවත් ‍ප්‍රාදේශීය සභා මට්ටමේ ප්‍රශ්නයක් වුවත් ඔබ අහන්න අපේ රටේ කාන්තාවන්ගෙන් මේ රට තුළ තමන්ට වැසිකිළි යාමට පිරිසිදු වැසිකිලි පද්ධතියක් තිබෙනවාද? මා දන්නා සමහර දුර පළාත් වලින් කොළඹ එන කාන්තාවන් කොළඹ ඇවිල්ලා නිවසට යනතෙක් වතුර බොන්නේ නැහැ. ඇයි ?ඇයට පිරිසිදු වැසිකිලි පද්ධතියක් නැහැ.තියෙන වැසිකිලි පද්ධතියක් දෙස බැලුවත් එය පිරිසිදුභාවයෙන් ආරක්ෂා කරගන්න බැරිවී තිබෙනවා. වැසිකිලි පද්ධතියක් ගොඩනැඟී තිබුණත් සමාජ ආකල්පය ගොඩනැගී තිබෙන්නේ කොතනද?  එය පොදු පුරවැසියන්ගේ පොදු ස්ථානයක් වෙනුවට එය විනාශකාරී ස්ථානයක් බවට පත්වී තිබෙනවා. ඒ සියල්ලෙන්ම පෙන්නුම් කරන්නේ මොකක්ද? අපේ රටේ පුරවැසියන්ගේ යම් පුරවැසි කණ්ඩායමක් තුළ තිබෙන ආකල්පමය ස්වභාවයයි. ඒ නිසා මේ ක්ලීනින් ශ්‍රී ලංකා වැඩසටහන තුළින් එවැනි ආකල්පමය පරිවර්තනයක් සිදු කිරීමට අපි අපේක්ෂා කරනවා. පොදු දේපොළ ආරක්ෂා කරගන්නේ කොහොමද? පොදු සමාජයට වගකියන පුරවැසියෙක් බවට පත්වෙන්නේ කොහොමද? අපේ රටේ තිබෙන සම්පත් මේ වෙලාවෙ ජීවත් වෙන අපට පමණක් නෙවෙයි හිමි අපේ අනාගත පරම්පරාව වෙනුවෙන් මේ රටේ සම්පත් ආරක්ෂා කර දෙන්නේ කොහොමද? අපි රියදුරෙක් ලෙස පාරේ වාහනයක් පදවාගෙන යන්නේ කොහොමද? අපි පාර මාරු වෙන්නෙ කොහොමද? අපි අනෙකාට ගරු කරන්නේ කොහොමද? තැනකට ප්‍රවිෂ්ට උනාම ආචාර සමාචාර ලෙස පිළිගන්නේ කොහොමද?  මෙවැනි සමාජයක් අපට අවශ්‍ය නැද්ද? දැන් තියෙන්නේ ඛේදවාචකයකින් පිරුණු සමාජයක්. එකිනෙකාට නොරුස්සනා සමාජයක්. එකිනෙකා අතර ගැටුම්කාරී සමාජයක් තිබෙන්නේ.  කුඩා හෝ සිදුවීමක් හැම වෙලාවේම පොළඹ වන්නේ ගැටුමකට. ඉවසීමකට නොවේ. අනෙකාට සමාව දීමට නොවේ. අනෙකා කෙරෙහි ළයාන්විත බැල්මකින් බැලීමට නොවේ. මුළු සමාජයම මහා කේඩෑරී වියළුණු සමාජයක් බවට පත්වී තිබෙනවා. ඒ නිසා මේ සමාජයට තෙතමනය අවශ්‍යයි. වියලුණු මුහුණු, දර කෝටු වගේ මුහුණු, එහෙම සමාජයකට ඉස්සරහට යන්න පුලුවන්ද? හිනාවක් තියෙන සමාජයක් අපට අවශ්‍යයි. අනෙකා කෙරෙහි ලෙන්ගතුභාවයෙන් බලන සමාජයක් අපට අවශ්‍යයි. මානවවාදී ගුණාංගවලින්  පිරුණු සමාජයක් අවශ්‍යයි. අනෙකාගේ දුක පිළිබඳව සහකම්හපයක් සහිත සමාජයක් අපට අවශ්‍යයි. විශේෂයෙන්ම අප රටේ අධ්‍යාපන, සාහිත්‍ය, නීති කේෂ්ත්‍රය මෙන්ම ආකල්පමය වශයෙනුත් විශාල පරිවර්තනයක් සිදු කිරීමට බලාපොරොත්තු වෙනවා. මේ තිබෙන සමාජය ඉතා දියුණු, ගුණාත්මක සමාජයක් බිහි කිරීමේ ක්‍රියාන්විතයක් ජාතික ජනබලවේගය ආණ්ඩුව නිර්මාණය කරනවා.  දුප්පත්භාවය තුරන් කිරීමට අවශ්‍යයි. සෑම පුරවැසියකුටම සාධාරණ ආහාර වේලක්, දරුවාට හොඳ අධ්‍යාපනයක්, ඉන්න නිවසක්, හොඳ ආදායම් මාර්ගයක් සහ මානසික නිදහසක් අවශ්‍ය නැද්ද? විශේෂයෙන්ම ග්‍රාමීය වශයෙන් සහ නාගරික වශයෙන් වූ දුප්පත්භාවය තුරන් කිරීම රජයේ ප්‍රධාන මෙහෙයුම බවට පත්වී තිබෙනවා. දුප්පත්භාවය තුරන් කිරීමේ ආරම්භයක් ලෙස දැනට ලබා දෙන අස්වැසුම එළැඹෙන අයවැයෙන් සාධාරණ ලෙස වැඩි කිරීමට කටයුතු කරනවා. දුෂ්කරතාවයෙන් පෙළෙන පාසල් දරුවන්ට පාසල් උපකරණ ලබා ගැනීමට දීමනාවක්  ලබාදීමට කටයුතු කරනවා. විශ්‍රාමිකයන්ගේ දීමනාව ඔක්තෝබර් සිට වැඩි කරනවා. එළැඹෙන අයවැයෙන් සාධාරණ වැටුප් වැඩි කිරීමක් රාජ්‍ය සේවකයන්ට ලබා දෙනවා. ළදරු මන්දපෝෂණය ඉදිරි සමාජ ව්‍යසනයක් බවට පත් වීමට ඉඩ දෙන්නේ නැහැ. ළදරු මන්දපෝෂණය තුරන් කිරීමට ඒ පවුල්වලට යම් දීමනාවක් ලබාදීමට කටයුතු කරනවා. ගැබිණි මවුවරුන් ආරක්ෂා කිරීමට අව්‍ශය පෝෂ්‍යදායී ආහාර වේලක් ලබාදීමට කටයුතු කරනවා.  දැනට තිබෙන දුප්පත්භාවය නිසා ලබාගත නොහැකි භාණ්ඩ හා සේවා ලබා දීමට අප කටයුතු කරනවා. නමුත් එය දිගුකාලීනව රජයට කළහැකි දෙයක් නොවෙයි. ඕනෑම රටක ඕනෑම වේලාවක ආර්ථිකයෙන් විතැන් කරන ලද ජන ප්‍රජාවක් සිටිනවා. ආර්ථිකයට සම්බන්ධ නොවන ජන ප්‍රජාවක් සිටිනවා. ලෝකයේ දියුණු යැයි සම්මත රාජ්‍යයන්ගේද එවැනි ජන ප්‍රජාවක් සිටිනවා. ඒ නිසා හැමවිටම එම ජන ප්‍රජාව බලා ගැනීම රජයේ වගකීමක්. අප එය අතහරින්නේ නැහැ.  විශේෂයෙන් අපේ රටේ ආබාධිත ප්‍රජාව සිටිනවා. ඔබ දන්නවා ආබාධිත දරුවෙකු සිටින නිවසක එම නිවසම විශාල වියවුලක් බවට පත්ව තිබෙනවා. සංස්කෘතික ජීවිතයක් ඔහුට අහිමිවී තිබෙනවා. ඒ දරුවාගේ ආබාධිත භාවය මත දෙමාපියන්ගේ සහෝදරයන්ගේ මුළු ජීවිතයම ගෙවිලා යනවා. එය ආබාධිත දරුවන් සිටින පවුලකට උරුම විය යුතු නැහැ. ඒ නිසා ආබාධිත පුද්ගලයන් බලා ගැනීම සඳහා විශේෂ ක්‍රමවේදයක් සහ දීමනාවක් ලබාදීමට අප කටයුතු කරනවා. අපේ ආණ්ඩුව සියලු පුරවැසියන් බලා ගන්නා ආණ්ඩුවක්, සියලු පුරවැසියන් අත්නොහරින ආණ්ඩුවක් බවට පත් කළ යුතුයි. එය සෑම ආණ්ඩුවකටම පැවරී තිබෙන වගකීමක් සහ බැදීමක්. අප එම බැඳීම ඉටු කරනවා. එම වගකීමට අනුව අප කටයුතු කිරීමට සූදානම්.  ඒ වගේම හැමදාමත් සහන සහ දීමනා ලබාදීම තුළින් දුප්පත්භාවය තුරන් කිරීමට හැකි වනු ඇතැයි අප විශ්වාස කරන්නේ නැහැ. දුප්පත්භාවය තුරන් කිරීමට නම් ඔවුන්ට ප්‍රතිඵල ලැබෙන ආර්ථික ප්‍රභවයන්වල නිරත විය යුතුයි. දැනට දුප්පත්භාවයේ පෙළෙන බොහෝ අයගේ ආර්ථික ප්‍රභවය වන්නේ කෘෂිකර්මාන්තයයි. කෘෂිකර්මාන්තය ලාබදායී ව්‍යාපාරයක් බවට පත් නොකර ඔවුන් දුප්පත්භාවයෙන් මුදවා ගැනීමට හැකියාව ලැබෙන්නේ නැහැ. \r\n  \r\nඒ වගේම ධීවර කර්මාන්තය ලාබදායක කර්මාන්තයක් බවට පරිවර්තනය නොකර ධීවර ජනතාව දුප්පත්භාවයෙන් මුදවා ගැනීමට පුළුවන්කම ලැබෙන්නේ නැහැ. ඒ නිසා අපේ පළමු ප්‍රයත්නය වන්නේ ඔවුන් දැනට නියැළෙන ආර්ථික ප්‍රභවයන් සාර්ථක ලාභදායක ආර්ථික ප්‍රභවයන් බවට වර්ධනය කිරීමයි.  හැබැයි අපි දන්නවා ගමකට මේ ආර්ථික ප්‍රභවයන් පමණක් ප්‍රමාණවත් නැහැ. අලුත් ආර්ථික ප්‍රභවයන් සහ අවස්ථා ගම තුළ නිර්මාණය කළ යුතුයි.  අපේ සුළු හා මධ්‍ය පරිමාණ ව්‍යාපාරිකයන්ගේ රට අතහැර යාමේ උන්මාදයක් තිබෙනවා. එම රට අතහැර යාමේ උන්මාදය වෙනුවට රට තුළ සිටිමින් සුළු හා මධ්‍ය පරිමාණ ව්‍යවසායකයන් බවට පත්වීමේ උන්මාදයක් මේ රට තුළ නිර්මාණය විය යුතුයි. ඒ සඳහා අවශ්‍ය  තාක්ෂණික දැනුම, ප්‍රාග්ධනය සහ වෙළෙඳපොළ සොයා දීම රාජ්‍යයේ වගකීමක් ලෙස අප සලකනවා. අප සිතනවා අපේ රටේ වෙළෙඳපොළ ප්‍රමාණවත් නැහැ.  සාමාන්‍යයෙන් අපේ ‍දෛනික වෙළෙඳපොළ තුළ ලක්ෂ 38ක් වැනි ප්‍රමාණයක් සිටින්නේ. මෙය කුඩා වෙළෙඳපොළක්. කර්මාන්තකරුවන්, ව්‍යවසායකයන්, ව්‍යාපාරිකයන් මේ කුඩා වෙළෙඳපොළ තුළ පමණක් ව්‍යාපාර කරමින් ආර්ථිකයට මැදිහත් වෙමින් ශක්තිමත් ප්‍රජාවක් බවට පරිවර්තනය කරන්න බැහැ. ඒ නිසා මෙම කර්මාන්තකරුවන්, ව්‍යාවසායකයන් රටෙන් පිටතට යා යුතුයි. නව වෙළෙඳපොළ සෙවිය යුතුයි. ඒ අනුව අපේ තානාපති සේවය මුළුමනින්ම ප්‍රතිසංස්කරණය කිරීමට අප බලාපොරොත්තු වෙනවා. අපට රාජ්‍යතාන්ත්‍රික සබඳතා පිළිබඳ වගකීමක් සහ බැඳීමක් තිබෙනවා. නමුත් අල්ප වෙළෙඳපොළක් මෙම ශ්‍රී ලාංකිය කර්මාන්තකරුවන්ට සොයා දෙන්නේ කොහෙමද යන්න පිළිබඳ එය ඉක්මවා යන බැඳීමක් අපට තිබෙනවා. ඒ වෙනුවෙන් අපේ තානාපති කාර්යාල මෙහෙයවීම සදහා අප කටයුතු කරනවා.  \r\nඅපි දන්නවා ඉතාමත් තාක්ෂණික හැකියාවන් සහ විභවතාවන් තිබෙන ඉදිකිරීම් කර්මාන්තයක් අපේ රටේ තිබෙනවා. මෙම ඉදිකිරීම් කර්මාන්තයත් ලංකාවෙන් එළියට ගෙන යාමට අප සැලසුම් කළයුතුව තිබෙනවා.  ඒ වගේම අපට පමණක් ආවේණික අනන්‍ය යම් යම් නිෂ්පාදනයන් තිබෙනවා. එම නිෂ්පාදනවලට තවත් වටිනාකම් සහ අගය එකතු කර අලුත් කර්මාන්ත පද්ධතියක් ගොඩනගා රටින් එළියට ගෙනයාමේ අවශ්‍යතාව තිබෙනවා. ඒ නිසා සුළු හා මධ්‍ය පරිමාණ ව්‍යවසායකයන්ට තමන්ගේ කැමැත්ත මත තමන්ගේ තීන්දු තීරණ මත හැසිරෙන අයෙකු නොවෙයි. රජයේ වුවමනාව මත, ආණ්ඩුවේ වුවමනාව මත මේ සුළු හා මධ්‍ය පරිමාණ ක්ෂේත්‍රයේ වර්ධනයත් අප අත්පත් කරගත යුතුයි. ඒ සඳහා අප සැලසුම් සකස් කර තිබෙනවා.   අප මේ පිළිබඳව පොහොසත් රටක් - ලස්සන ජීවිතයක් කියන ප්‍රකාශය තුළ සවිස්තරාත්මකව කරුණු ඇතුළත් කර තිබෙනවා. අපේ අමාත්‍යවරු දැනට ඒ වැඩපිළිවෙල තුළ තමන්ගේ අමාත්‍යාංශවලට පැවරී ඇති කොටස් පිළිබඳ අධ්‍යයනය කරමින් සිටිනවා. අපට ඉක්මණින් අය වැය ලේඛනයක් ඉදිරිපත් කිරීමේ අවස්ථාවක් නැහැ. ඉදිරි මාස 04ක් සඳහා අවශ්‍ය මුදල් ප්‍රතිපාදන වෙන් කර ගැනීම සඳහා දෙසැම්බර් මාසයේ මුල අතුරු සම්මත ගිණුමක් ඉදිරිපත් කිරීමට අප කටයුතු කරනවා. පෙබරවාරි මාසයේ මුල වන විට අය වැය ලේඛනය ඉදිරිපත් කර මාර්තු මාසයේ සම්මත කර ගැනීමට අප අපේක්ෂා කරනවා.  ඒ නිසා මෙම වැඩපිළිවෙල ප්‍රායෝගිකව ක්‍රියාවට නැංවීම අය වැය ලේඛනය තුළ ගැබී වී තිබෙනවා. දැනට සංකල්පීය ලෙස අදහස් ඉදිරිපත් කරනු ලැබුවා. මෙම අදහස් මත පදනම්ව අය වැය ලේඛනයක් සකස් කර මාර්තු මාසයේ මැද භාගය වන විට එය පාර්ලිමේන්තුවේ සම්මත කර ගැනීමට අප බලාපොරොත්තු වෙනවා.  අපේ රටේ ආර්ථිකයේ, සමාජයේ ජීවිතයන් නව පරිවර්තන යුගයක් ආරම්භ වී තිබෙනවා. මෙම නව පරිවර්තන යුගය සාර්ථක කර ගැනීම සඳහා මේ පාර්ලිමේන්තුවේ සිටින සියලුදෙනා සහාය දක්වනු ඇතැයි මම බලාපොරොත්තු වෙනවා. අප විවිධ දේශපාලන කඳවුරුවල වැඩ කරන්න ඇති. අපි ප්‍රතිවිරුද්ධ මතවාදවල ඉන්න ඇති, අපි එකිනෙකා අතර යම් වාග් සංග්‍රාමයන්, බරපතළ විවේචනයන් සිදුව ඇති, නමුත් අද අප සියලුදෙනා එක් පොදු අරමුණක ගැට ගැසී සිටිනවා. ජනතාවගේ නියෝජිතයන් ලෙස මීට වඩා යහපත් රටක් නිර්මාණය කිරීමේ වගකීම අපට තිබෙනවා. එම වගකීම වෙනුවෙන් මමත්, අපේ ආණ්ඩුවත් බැඳී සිටිනවා. විපක්ෂයේ සියලු පක්ෂවල නායකයන් ඒ වගේම මන්ත්‍රීවරු ඒ සදහා සහාය වනු ඇතිය මම බලාපොරොත්තු වෙනවා.  අවසන් වශයෙන් මට කීමට ඇත්තේ, මාර්ටින් ලූතර් කිං වරෙක පැවසුවා “අඳුරට අන්ධකාරය පළවා හැරිය නොහැක. එය කළ හැක්කේ ආලෝකයට පමණි. වෛරයට වෛරය දුරු කළ නොහැක. එය කළ හැක්කේ ආදරයට පමණි.", "url": "https://sinhala.adaderana.lk/news/203599"},
{"title": "ජාත්‍යන්තර ස්වෛරී බැඳුම්කර ප්‍රතිව්‍යුහගත කිරීම ගැන රජයෙන් නිවේදනයක්", "body": "දැනට පවතින බැඳුම්කර සඳහා නව බැඳුම්කර හුවමාරු කිරීමේ මාර්ගයෙන් ශ්‍රී ලංකාවේ ජාත්‍යන්තර ස්වෛරී බැඳුම්කර ප්‍රතිව්‍යුහගතකරණය කිරීම ආරම්භ කෙරෙන බව මුදල් අමාත්‍යංශය නිවේදනය කරයි. ඒ වෙනුවෙන් වූ නිල ආරාධනය ශ්‍රී ලංකා රජය අද නිකුත් කළේය. ඊයේ වනවිට හිඟව ඇති බැඳුම්කර වල වටිනාකම ඩොලර් බිලියන 12.55ක් වන අතර එම බැඳුම්කර ඒ අනුව ප්‍රතිව්‍යුහගත කෙරේ. එම ක්‍රියාවලිය සඳහා සඳහා කැබිනට් අනුමැතිය ලැබී ඇති බව අද (26) පැවති කැබිනට් තීරණ දැනුම්දීමේ මාධ්‍ය හමුවේදී කැබිනට් ප්‍රකාශක අමාත්‍ය නලින්ද ජයතිස්ස මහතා පැවසීය. දැනට නිකුත්කර ඇති බැඳුම්කර හිමි පාර්ශ්ව වෙත තම බැඳුම්කර නව බැඳුම්කර සමග හුවමාරු කර ගැනීම සඳහා සති 3ක කාලයක් ලබාදී තිබේ.  එහි අවසන් දිනය ලෙස දෙසැම්බර් 12 වනදා දැක්වෙයි. මෙම බැඳුම්කර හුවමාරු ක්‍රියාවලිය සඳහා හැකි ඉක්මණින් එක්වන ලෙස ශ්‍රී ලංකාව අදාළ බැඳුම්කර හිමියන්ගෙන් ඉල්ලීමක් කර තිබේ. නව මෙවලම් වල සුවිශේෂී කරුණු සම්බන්ධයෙන් වසර දෙකක් පුරා බැඳුම්කර හිමියන් සමග යහපත් විශ්වාසයෙන් සාකච්ඡා කළ බව මුදල් අමාත්‍යංශය නිකුත්කළ නිවේදනයෙහි දැක්වෙයි. එහි අරමුණ වූයේ සියලුම පාර්ශ්වයන්ට හොඳම ප්‍රතිඵල ලැබෙන පරිදි මෙම ක්‍රියාවලිය සිදුකිරීම බව සඳහන් ය. බැඳුම්කර හිමි පාර්ශ්ව දෙකක් සමග ප්‍රතිපත්තිමය එකඟතාවයක් 2024 සැප්තැම්බර් 19 වනදා එළැඹ තිබුණි. ඉන් එක් පාර්ශ්වයක් ජාත්‍යන්තර බැඳුම්කර හිමි ජාත්‍යන්තර ආයෝජකයින්ගෙන් සමන්විත වූ අතර අනෙක් පාර්ශ්වය දේශීය මූල්‍ය ආයතනවලින් සමන්විත වෙයි. ඔවුන් එකතුව හිඟ බැඳුම්කරවලින් 50%කට වැඩි ප්‍රමාණයකට හිමිකම් කියයි. එසේම ජාත්‍යන්තර මූල්‍ය අරමුදල සහ ශ්‍රී ලංකා නිල ණයහිමියන්ගේ කමිටුව එම නව ක්‍රමවේදයන් ශ්‍රී ලංකාවේ ක්‍රියාත්මක අයි එම් එෆ් පැරාමිතීන්ට අනුකූල බව අනුමත කර ඇත. \r\n      \r\nබැඳුම්කර ප්‍රතිව්‍යුහගත කිරීම සාර්ථකව අවසන් කිරීම මගින් ජාත්‍යන්තර ස්වෛරී ණය තිරසර බව ලබාගත හැකිවන බව සහ මෙරට ආර්ථිකය ප්‍රකෘතිමක් වීම කඩිනම් කරගත හැකි වෙතැයි ද සඳහන් ය. මේ සම්බන්ධයෙන් ජනාධිපති අනුර කුමාර දිසානායක මහතා පෞද්ගලික අංශයේ ණය හිමියන්ගෙන් ඉල්ලා ඇත්තේ ශ්‍රී ලංකාවේ ණය ප්‍රතිව්‍යුහගතකරණ ක්‍රියාවලිය ට සහභාගී වන ලෙසයි. එමගින් අත්‍යවශ්‍ය සහනයක් ලබාදීමට අවස්ථාව ලැබෙන බව පෙන්වා දෙන ජනාධිපතිවරයා පවසන්නේ ඒ ඔස්සේ ශ්‍රී ලංකාවට සහ එහි ජනතාවට වඩාත් දීප්තිමත් අනාගතයක් ඇතිකිරීමට පසුබිම ඇතිවෙන බවයි.  මේ අතර හිඟ ශ්‍රී ලංකාවේ ජාත්‍යන්තර ස්වෛරී බැඳුම්කර වලින් 12%ක පමණ හිමිකාරීත්වය දරන දේශීය බැංකු සහ මූල්‍ය ආයතන වලින් සමන්විත එකමුතුව ද පවසන්නේ ඔවුන්ද ශ්‍රී ලංකාවේ ජාත්‍යන්තර ස්වෛරී බැඳුම්කර ප්‍රතිව්‍යුහගත කිරීමේ ක්‍රියාවලියට එකඟ බවයි.", "url": "https://sinhala.adaderana.lk/news/203770"},
{"title": "රිදියගම හැඩකරන ඩෝරා සහ ලාරාගේ සිංහ පැටව්", "body": "හම්බන්තොට රිදියගම සෆාරි උද්‍යානයට අලුතෙන් සිංහ පැටව් 6 දෙනෙකු මේ වනවිට එක්ව තිබේ. ඒ එම සෆාරී උද්‍යානයේ සිංහ ධේනුවන් දෙදෙනෙකු පැටව් තුන් දෙනා බැගින් බිහි කිරීමත් සමග. මෙලෙස පැවව් බිහිකර ඇත්තේ ලාරා සිංහ සහ ඇගේ දියණිය ඩෝරා වන අතර, පැටව්න්ගේ වයස මසකට වැඩි බව සෆාරි උදානයේ නිලධාරින් පවසයි. ඩෝරා යනු මීට වසර කිහිපයකට පෙර ලාරා විසින් බිහිකළ පැටවියකි. කෙසේ වෙතත් ලාරා සිංහ ධේනුව ඩෝරාට කිරිදීම ප්‍රතික්ෂේප කර ඇති අතර, ඒ හේතුවෙන් සත්ත්ව උද්‍යානයේ නිලධාරීට ඇයට කෘතිමව කිරි ලබා දී රැකබලා ගැනීමට සිදුවිය. එහෙත් ඩෝරා ධේනුව, ලාරා මෙන් සිය පැටව්ට කිරි ලබාදීම ප්‍රතික්ෂේප නොකර පැටව් රැකගැනීම විශේෂත්වයක්ය. මේ වනවිට මෙම සිංහ පැටවුන් 6 දෙනා සෆාරී උද්‍යානය තුළ ඉතා සෞඛ්‍ය සම්පන්නව කල් ගෙවන අතර, ඉදිරි සති කිහිපයේදී මහජන ප්‍රදර්ශනය සඳහා වෙනම කලාපයකට මුදාහරින බව ද සෆාරි උදානයේ නිලධාරියෙකු පැවසීය.", "url": "https://sinhala.adaderana.lk/news/204125"},
{"title": "අනවශ්‍ය භාවිතයෙන් ජීවිත අනතුරේ හෙළන ප්‍රතිජීවක", "body": "ප්‍රතිජීවක ඖෂධ අනවශ්‍ය ලෙස සහ වැරදි ලෙස භාවිතය හේතුවෙන් එම ඖෂධවලට එරෙහිව මිනිස් සිරුර තුළ ප්‍රතිරෝධතාවයක් ගොඩ නැගීම මිනිසාට අහිතකර බව වෛද්‍ය විශේෂඥයින් පවසයි. අද දෙරණ \"Big Focus\" වැඩසටහන සමග එක්වූ සෞඛ්‍ය අමාත්‍යංශයේ, ප්‍රතිජීවක ප්‍රතිරෝධය වැලැක්වීමේ ජාතික කේන්ද්‍රස්ථානයේ නියෝජ්‍ය අධ්‍යක්ෂ ජනරාල් (රසායනාගාර සේවා), වෛද්‍ය ප්‍රියන්ත අතපත්තු මහතා ඒ සම්බන්ධයෙන් විස්තර කළේ මෙසේය. \r\n    \r\nප්‍රතිජීවක ප්‍රතිරෝධය යනු... ලොව පළමුවෙන්ම සොයාගත් ප්‍රතිජීවක ඖෂධය වන්නේ පෙනිසිලින් ය. ඒ 1928 දීය. එම ඖෂධය භාවිතයට ගෙන ඇත්තේ 1944 වසරේ සිට ය. එතැන් සිට 1980 දක්වා විවිධ ප්‍රතිජීවක ඖෂධ නිෂ්පාදනය කෙරිණි. නමුත් එතැන් සිට ප්‍රතිජීවක නිෂ්පාදනය ඉතාමත් අඩුවී ඇති බව වෛද්‍ය විශේෂඥයින් පවසයි. එයට ප්‍රධානම හේතුව අධික වැය බරයි. 2017 සිට 2023 දක්වා කාලය තුළ නිෂ්පාදනය කර ඇත්තේ ප්‍රතිජීවක ඖෂධ වර්ග 10ක් පමණි. ක්ෂුද්‍රජීව විද්‍යාව පිළිබඳ විශේෂඥ වෛද්‍යවරුන්ගේ සංගමයේ සභාපතිනී, විශේෂඥ වෛද්‍ය සුජාතා පතිරගේ මහත්මිය පවසන්නේ,  වෛද්‍ය ප්‍රියන්ත අතපත්තු මහතා පෙන්වා දෙන්නේ ප්‍රතිජීවක ඖෂධ වැරදි ලෙස භාවිතය අවම කිරීමට වෛද්‍යවරුන්ට ද වගකීමක් ඇති බවයි....", "url": "https://sinhala.adaderana.lk/news/204192"},
{"title": "ශ්‍රී පාද වන්දනාවේ යන ඔබ මේ ගැනත් සැලකිළිමත් වෙන්න", "body": "ශ්‍රී පාද වන්දනා සමය ඊයේ (14) උඳුවප් පොහෝ දිනෙන් ආරම්භ විය. ඒ අනුව පැල්මඩුල්ල ගල්පොත්තාවල පුරාණ ශ්‍රී පාද විහාරස්ථානයේ සිට සාධාතුක කරඩුව, සමන්දේව ප්‍රථිමාව සහ දේව ආභරණ ශ්‍රී පාද මළුව වෙත වැඩම කරවීම ඊයේ (14) අලුයම සිදුවිය. මේ අතර සිරිපා වන්දනා සමය ආරම්භ වීමත් සමග රත්නපුර දිස්ත්‍රික් ලේකම් වසන්ත ගුණරත්න මහතා විසින් විශේෂ ගැසට් නිවේදනයක් නිකුත් කිරීමට ද පියවර ගනු ලැබීය. එම ගැසට් නිවේදනයේ සඳහන්ව ඇත්තේ ආරම්භ වූ සිරිපා වන්දනා සමය තුළ මහජනතාව පිළිපැදිය යුතු මාර්ගෝපදේශ සම්බන්ධවය. ඒ අනුව ශ්‍රී පාද මළුව විශ්‍රාම ශාලා ප්‍රදේශයන්හී මෙන්ම ගමන් මාර්ගයේ ද සංචාරක වෙළෙඳාම තහනම් වන අතර විකිණීමට තබා ඇති සියලු සකස් කළ ආහාර ද්‍රව්‍ය මැස්සන්ගෙන් ආරක්ෂා වන පරිදි ආවරණ සහිතව රඳවා තැබිය යුතු බවත් එහි සඳහන් කර තිබේ. එමෙන්ම විශ්‍රාම ශාලා ලෙස නම් කර ඇති ස්ථාන හැරුණු කොට අන් කවර ස්ථානයක හෝ තාවකාලිකව නවාතැන් සකස් කිරීම හෝ පවත්වාගෙන යාම තහනම් වනු ඇති බවත් එම නිවේදනයේ සඳහන් ව ඇත. එම සම්පූර්ණ නිවේදනය පහළින්, 1. ලිහිණිහෙල, පලාබද්දල විහාරස්ථානය, හැරමිටිපාන, ආඬියාමලතැන්න, වර්ණගල, සීතගඟුල, මැදහින්න, ඉඳිකටුපාන යන විශ්‍රාම ශාලා/ අම්බලම් නවාතැන් ලෙස භාවිතා කළ යුතුය. 2. තාවකාලික නවාතැන් සකස් කිරිම හෝ පවත්වාගෙන යාම නොකළ යුතුය. මාගෙන් හෝ බලයලත් නිලධාරියකුගේ ලිඛිත අවසරයකින් තොරව කිසිවකු විසින් හෝ 2024 දෙසැම්බර් මස 14 දින සිට 2025 මැයි මස 13 දින දක්වා කාලය තුළ ස්ථිර හෝ තාවකාලික ගොඩනැගිල්ලක් හෝ නවාතැනක් හෝ වෙළෙඳසලක් ඉදිකිරීම නොකළ යුතුය. සිරිපා මළුව ප්‍රදේශයේ හෝ අම්බලම් විශ්‍රාම ශාලා ප්‍රදේශයේ කිසිම තැනක දී යාචකයන් විසින් හිඟමන් ඉල්ලීම හෝ ලබා ගැනීම ද කිසිවකු විසින් හිඟමන් දීම හෝ බෙදාදීම ද නොකළ යුතුය. දැනටමත් වනජීවී සංරක්ෂණ දෙපාර්තමේන්තුව, මධ්‍යම පරිසර අධිකාරිය සහ පළාත් පාලන ආයතන මඟින් හඳුනාගෙන නම් කර ඇති ආරක්ෂිත ස්ථාන වල දී හැර දිය නෑම හෝ රෙදි සේදීම නොකළ යුතුය. 1. ප්‍රාදේශීය සභාව හෝ අදාළ පළාත් පාලන ආයතනය විසින් වෙන්කර ඇති ස්ථානවල හැර වෙනත් ස්ථානවල වාහන ගාල් කිරීම හෝ ඇතුළු කිරීම නොකළ යුතුය. 2. වන්දනා සඳහා වෙන්කර ඇති ප්‍රධාන මාර්ග වන්නේ රජමාවත (පලාබද්දල මාර්ගය), හැටන් නල්ලතන්නිය මාර්ගය හා කුරුවිට එරත්න මාර්ගය වනු ඇත. 1. වන්දනා මාර්ගයේ හෝ සිරිපා මළුව පරිශ්‍රයේ හෝ විශ්‍රාම ශාලා අවට හෝ පරිසරයට පොලිතීන්, ප්ලාස්ටික් අවිධිමත් පරිදි බැහැර කිරීම නොකළ යුතුයි. 2. ශ්‍රී පාද අඩවිය තුළ කිසිම හේතුවක් නිසා ගින්නක් ඇතිවන ආකාරයේ ගිනි මැල සැකසීම හෝ ගිනි දැල්වීම සිදු නොකළ යුතුය. 3. වන්දනා වාරය තුළ බැතිමතුන් සඳහා සනීපාරක්ෂක පහසුකම් සැලසීම හා අපද්‍රව්‍ය ඉවත් කිරීමේ කටයුතු පළාත් පාලන ආයතන වලට හා පළාත් සෞඛ්‍ය සේවා අධ්‍යක්ෂ කාර්යාලයට පවරමි. 4. මාර්ගයේ අත්වැට විෂබීජහරණය කිරීමේ වගකීම පළාත් පාලන ආයතනවලට පවරමි. පෞද්ගලික ආයතන මඟින් පැවැත්වීමට අදහස් කරනු ලබන වෛද්‍ය ප්‍රතිකාර ප්‍රථමාධාර මධ්‍යස්ථාන සඳහා පළාත් සෞඛ්‍ය සේවා අධ්‍යක්ෂකගේ සහ පළාත් පාලන ආයතනයේ පූර්ව ලිඛිත අවසරයන් ලබාගත යුතුය. 1. සිරිපා මළුව, විශ්‍රාම ශාලා ප්‍රදේශයන්හි මෙන්ම ගමන් මාර්ගයේ ද සංචාරක වෙළඳාම තහනම්ය. 2. මා විසින් හෝ බලයලත් නිලධාරියකු විසින් අවසර දුන් ස්ථානවල හැර පූජා භාණ්ඩ, පූජා වට්ටි, ආහාර ද්‍රව්‍ය හෝ වෙනත් ද්‍රව්‍ය අලෙවි නොකළ යුතුය. 3. මත්පැන්, දුම්වැටි හෝ වෙනත් කිසිදු මත්ද්‍රව්‍යයක් ගමන් මාර්ගවල රැගෙනයාම හෝ වෙළෙඳසැල්වල තබා ගැනීම, විකිණීම, මිලදී ගැනීම හෝ භාවිතා කිරීම තහනම්ය. 4. පිවිසුම් මාර්ගයන්හි දෙපස අවසර දී ඇති ස්ථානවල හැර කිසිදු ස්ථානයක තාවකාලික හෝ ස්ථීර වෙළෙඳසල් තැනීම හෝ පවත්වාගෙන යාම හෝ වෙළෙඳාම් කිරීම නොකළ යුතුය. 5. සෑම වෙළෙඳ සැලකම, සෑම ගොඩනැගිල්ලකම කසළ බඳුන් තැබිය යුතු අතර අපද්‍රව්‍ය සියල්ල එහි බහාලිය යුතු ය. 6. විකිණීමට තබා ඇති සියලු සකස් කළ ආහාර ද්‍රව්‍ය මැස්සන්ගෙන් ආරක්ෂා වන පරිදි ආවරණ සහිතව රඳවා තැබිය යුතුය. 7. දන්සැල් ලබාදීමේදී එම කාලය තුළ පවතින සෞඛ්‍ය තත්වයන්ට අනුකූලව එය කළ යුතු අතර ඒ සඳහා මාගේ හෝ බලයලත් නියෝජිතයෙකුගේ පූර්ව අවසරය ලිඛිතව ලබාගත යුතුය. රට තුළ පවතින වසංගත රෝග තත්ත්වයන් යටතේ සෞඛ්‍ය අධ්‍යක්ෂ ජනරාල් විසින් කලින් කලට නිකුත් කරනු ලබන නිසි සෞඛ්‍ය මාර්ගෝපදේශ පිළිපදිමින් වන්දනාවේ යෙදීම කළ යුතුය.", "url": "https://sinhala.adaderana.lk/news/204387"},
{"title": "WhatsApp ඇතුළු සමාජ මාධ්‍යජාල ඔස්සේ ලැබෙන පණිවුඩ ගැන ප්‍රවේසමෙන්", "body": "වට්ස්ඇප් ( WhatsApp) ඇතුළු සමාජ මාධ්‍යජාල හරහා ලැබෙන ව්‍යාජ පණිවුඩවලින් ප්‍රවේසම් වන ලෙස ශ්‍රී ලංකා පරිගණක හදිසි ප්‍රතිචාර සංසදය මහජනතාවගෙන් ඉල්ලීමක් කරයි. WhatsApp  ඇතුළු සමාජ මාධ්‍ය  ජාල උපයෝගී කරගනිමින්   සංසරණය වන දැන්වීම් (Post ) මගින් පුද්ගල දත්ත සහ මුල්‍යමය තොරතුරු ලබා ගනිමින් සිදුකෙරෙන සයිබර් වංචාවන් මේ දිනවල බහුලව දක්නට ලැබෙන බවද ඔවුන් සඳහන් කරයි. ඒ අනුව විවිධ බැංකු, වාණිජ ආයතන, අන්තර්ජාතික ආයතන නාමයන් භාවිත කරමින් පරිත්‍යාග, මුදල් තෑගි, දිනුම් වාසනා, අධික ලාබදායි භාණ්ඩ online ක්‍රමයට ලබාදීම, රැකීරක්ෂා ලබාදීම ආදිය සඳහා ලියාපදිංචි වන ලෙස දන්වමින් එවනු ලබන ව්‍යාජ පණිවුඩ සහ WhatsApp පණිවුඩ මගින් OTP මුරපද (password) තොරතුරු ඉල්ලා එවන පණිවුඩවලින් ප්‍රවේසම් වන ලෙස ශ්‍රී ලංකා පරිගණක හදිසි ප්‍රතිචාර සංසදය වැඩිදුරටත් දැනුම්දෙයි. ව්‍යාජ වෙඩ් අඩවි ( Fake web),සමාජ මාධ්‍ය, SMS සහ  WhatsApp හරහා  එවනු  ලබන  පණිවුඩ මගින් මෙම සයිබර් ජාවාරම්කරුවන් ඔබ හා සම්බන්ධවීමට උත්සහ දරනු ඇති බවද  ශ්‍රී ලංකා පරිගණක හදිසි ප්‍රතිචාර සංසදය සඳහන් කරයි. ඒ අනුව ඔවුන් ලබාදෙන  links වෙත පිවිසීමෙන් ඊට සම්බන්ධ වන  පුද්ගලයන්ගේ පරිගණක, ජංගම දුරකථනවල ඇති දත්ත සොරා  ගැනීමෙන් විවිධ අපචාර සඳහා මෙන්ම මුදල් වංචා ද සිදුකරනු ලබයි.  \r\nවිශේෂයෙන්ම WhatsApp පණිවුඩ මගින් එවනු ලබන  OTP password තොරතුරු ඉල්ලා සිටීම මගින් ඔබගේ whatsApp ගිණුම අපරාධකරුවන්ගේ පාලනයට ගනී. එමගින් ඔබගේ WhatsApp ගිණුම භාවිත කරමින් විවිධ ආධාර ඉල්ලීම් වැනි කටයුතුවල නිරතවෙයි.", "url": "https://sinhala.adaderana.lk/news/202696"},
{"title": "ඉන්දීය ආර්ථික පුනරුදයේ පියා - ආචාර්ය මන්මෝහන් සිං", "body": "ඉන්දියානු ආර්ථික පුනරුදයේ නිර්මාතෘ ලෙස සැලකෙන එරට හිටපු අග්‍රාමාත්‍ය අභාවප්‍රාප්ත ආචාර්ය මන්මෝහන් සිං, වත්මන් පාකිස්තානයට අයත් එවක නොබෙදුණු ඉන්දියාවේ පන්ජාබ් ප්‍රාන්තයේ හුදෙකලා ගම්මානයක 1932 වසරේ සැප්තැම්බර් මස 26 වැනිදා උපත ලැබීය. අධ්‍යාපනයෙන් විශිෂ්ට දස්කම් දැක් වූ මන්මෝහන් සිං, පන්ජාබ් විශ්වවිද්‍යාලයෙන් උසස් අධ්‍යාපනය අවසන් කළේය. ඉන් අනතුරුව හෙතෙම බ්‍රිතාන්‍යයේ කේම්බ්‍රිජ් විශ්වවිද්‍යාලයෙන් ආචාර්ය උපාධි අවස්ථාව දිනාගැනීමට සමත් විය. එහිදී ආර්ථික විද්‍යා ආචාර්ය උපාධිය අවසන් කළ ඔහුගේ අවසන් නිබන්ධනයේ තේමාව වී තිබුණේ අපනයන සහ නිදහස් වෙළඳාම මත පදනම් කරගත් ඉන්දීය ආර්ථිකය යන්නයි. ඒ අනුව යළි ඉන්දියාවට පැමිණි මන්මෝහන් සිං, ආර්ථික විශේෂඥයෙක් ලෙස ඉන්දීය මහ බැංකු අධිපති ලෙස කටයුතු කළේය. එමෙන්ම ඉන්දීය රජයේ ආර්ථික උපදේශකවරයෙක් ලෙස ද දේශීය ආර්ථිකය නඟාසිටුවීම ස﻿ඳහා සිය දායකත්වය ලබා දුන්නේය. ඔහු සක්‍රීය දේශපාලනයට පිවිසියේ එවක ඉන්දීය කොංග්‍රස් රජයේ ආර්ථික අමාත්‍යවරයා ලෙස 1991 දී ලද පත්වීමෙන් අනතුරුවය. එතැන් සිට 96 වසර දක්වා අමාත්‍ය ධුරය හොබවමින්, එකළ ඉන්දියාව මුහුණදෙමින් සිටි බරපතළ ගෙවුම් ශේෂ අර්බුදය විසඳීමට දායක විය. එමෙන්ම නියාමන සහ අනෙකුත් ක්‍රියාමාර්ග හඳුන්වාදෙමින්, ඉන්දියාවේ ප්‍රතිරූපය වර්ධනය කිරීමට ඔහු ගත් පියවර අදටත් වලංගුය. ඉන්දීය ආර්ථික පුනරුදයේ පියා ලෙස මන්මෝහන් සිං හඳුන්වනු ලබන්නේ ද ඒ හේතුවෙන්ය. 2004 වසරේ පැවති මහ මැතිවරණයෙන් ඉන්දීය කොංග්‍රසය ජයගත් නමුත්, පක්ෂ නායිකාව ලෙස කටයුතු කළ සෝනියා ගාන්ධි ඉතාලි ජාතිකයෙකු බැවින් අගමැති ධුරය ප්‍රතික්ෂේප කළාය. ඒ හේතුවෙන් මන්මෝහන් සිං අගමැති ධුරයට පත් කළේය.  2004 - 2014 අතර අඛණ්ඩව දෙවරක් අගමැති ධුරය දැරූ මන්මෝහන් සිං ප්‍රකටව ඇත්තේ යහපත් නමුත් මෘදු නායකයෙක් ලෙසය. කෙසේ නමුත් රට න්‍යෂ්ටික හුදකලා තත්ත්වයෙන් මුදාගෙන අමෙරිකානු න්‍යෂ්ටික තාක්ෂණය රටට ලඟා කරදීම වැනි විශිෂ්ට කාර්යන් ඉටුකිරීමේ ලා ඔහුගේ නම එරට ඉතිහාසයේ රන් අකුරින් ලියවී තිබේ. එමෙන්ම ඔහු ශ්‍රී ලංකාව සමග ඉතා සමීපව කටයුතු කරමින් මෙරට සංවර්ධන කාර්යයන් සඳහා ද සුවිශේෂී දායකත්වය දැක්වූ ප්‍රබල රාජ්‍ය නායකයෙක්ය. ඉන්දියාව බංකොලොත්භාවයෙන් මුදාගත් නායකයා ලෙස ප්‍රකට මන්මෝහන් සිං ඊයේ (26) රාත්‍රියේ නවදිල්ලි රෝහලකදී අභාවප්‍රාප්ත විය. ඔහුගේ අභාවය වෙනුවෙන් ඉන්දියාව තුළ දින 7ක ශෝක කාලයක් ප්‍රකාශයට පත්කර තිබේ. වැඩිම කාලයක් ඉන්දීය අගමැති ධුරය දැරූ නායකයෙක් වන මන්මෝහන් සිං මහතාට අගමැති නරේන්ද්‍ර මෝදි මහතාද හිටපු අගමැතිවරයාගේ නිවසට ගොස් දේහයට අවසන් ගෞරව පුද කළේය. මේ අතර ශ්‍රී ලංකා හිටපු ජනාධිපති මහින්ද රාජපක්ෂ මහතා ද 'X' පණිවුඩයක් නිකුත් කරමින් පවසා සිටියේ, මන්මෝහන් සිං යනු ඉන්දියාව නව යුගයක් කරා ගෙනගිය, දූරදර්ශී ආර්ථික විද්‍යාඥයා සහ ඉන්දියාවේ ආර්ථික ලිබරල්කරණයේ නිර්මාතෘවරයා බවයි. විපක්ෂ නායක සජිත් ප්‍රේමදාස මහතාද 'X' පණිවුඩයක් නිකුත් කරමින් පැවසුවේ, මන්මෝහන් සිං ගේ ආර්ථික ප්‍රතිසංස්කරණ ඉන්දියාව පරිවර්තනයට ලක්කළ බවත්, කලාපය ප්‍රබෝධමත් කළ නායකයා ඔහු බවත්ය. අභාවප්‍රාප්ත මන්මෝහන් සිං මහතාගේ දේහය පිළිබඳ අවසන් කටයුතු පූර්ණ රාජ්‍ය ගෞරවය යටතේ පැවැත්වීමට නියමිතව ඇත.", "url": "https://sinhala.adaderana.lk/news/204767"},
{"title": "ලංකාවේ එක් අයෙක් ලක්ෂ 13ක් ණයයි", "body": "රජයේ මූල්‍ය ප්‍රකාශනයට අනුව 2023 වර්ෂයේ දෙසැම්බර් මස 31 වන දින වන විට ගෙවිය යුතු මුළු රාජ්‍ය ණය ප්‍රමාණය රුපියල් බිලියන 29,150කට අධික බව වාර්තා වේ. එය 2022 වර්ෂයේ දෙසැම්බර් 31 වන දිනට සාපේක්ෂව සියයට 6.47ක වැඩිවීමක් බව විගණකාධිපති දෙපාර්තමේන්තුව පෙන්වා දෙයි. 2023 වර්ෂයේ දී විදේශීය ණය රුපියල් මිලියන 8 ලක්ෂ 31,951ක් ලබාගෙන ඇති අතර භාණ්ඩාගාර බිල්පත් මඟින් රුපියල් මිලියන හැත්තෑ පන් ලක්ෂ 41,282ක් ද ලබාගෙන තිබේ. ඒ අනුව 2023 වර්ෂයේ දී ලබාගෙන ඇති දේශීය විදේශීය ණය ප්‍රමාණය 2022 වර්ෂයට සාපේක්ෂව සියයට 67.4ක ඉහළ යාමක් බව සඳහන්ය. රජයේ මූල්‍ය ප්‍රකාශනයට අනුව ඒක පුද්ගල ණය වටිනාකම ද 2023 වර්ෂයේ දී ඉහළ ගොස් ඇති අතර එය රුපියල් 13 ලක්ෂ 22,793ක් බව විගණකාධිපති දෙපාර්තමේන්තුව පෙන්වා දෙයි. 2022 වර්ෂයේ ඒක පුද්ගල ණය ප්‍රමාණය 12 ලක්ෂ 34,358ක් වූ අතර එය වර්ෂයක් තුළ 88,435කින් හෙවත් සියයට 7.16කින් ඉහළ ගොස් තිබේ. මේ අතර මේවන විට රට තුළ පවතින විදෙස් සංචිත ප්‍රමාණය ශක්තිමත්ව පවතින බව මහ බැංකු අධිපති ආචාර්ය නන්දලාල් වීරසිංහ මහතා පවසයි. ඊයේ (06) රාත්‍රියේ ටීවි දෙරණ ඔස්සේ විකාශය වූ 360 කාලීන වැඩසටහන සමග එක්වෙමින් ආචාර්ය නන්දලාල් වීරසිංහ මහතා මේ බව සඳහන් කළේය.", "url": "https://sinhala.adaderana.lk/news/205115"},
{"title": "රථ වාහන අලංකරණයේ සීමා ගැන ඔබ දැනුම්වත්ද ?", "body": "විවිධ අංග උපාංග අමතරව එක්කරමින් ධාවනය කරන බස් රථ සහ ත්‍රිරෝද රථ සම්බන්ධයෙන් මේ දිනවල දැඩි කතාබහක් රටේ මතුව තිබේ. ඒ එම අලංකරණ හා විනෝදාස්වාදය වෙනුවෙන් නවීකරණය කර ඇති උපාංග මගින්, අනතුරකදී ජනතාවට සිදුවන හානිය වැළැක්වීම සඳහා ඒවා ඉවත් කිරීමේ පොලිස් මෙහෙයුම් හේතුවෙන්. මගී ප්‍රවාහනයේ යෙදෙන බස් රථ සහ ත්‍රිරෝද රථ සඳහා කිසිදු ආකාරයේ නවීකරණයක් සිදුකළ නොහැකිද? අද දෙරණ ඒ සම්බන්ධයෙන් විමසා බැලීය. 'CLEAN SRI LANKA' වැඩසටහන ක්‍රියාත්මකවන පසුබිමක, විවිධ අලංකරණ හා අමතර උපාංග සවිකොට ධාවනය කෙරෙන බස් සහ ත්‍රිරෝද රථ සම්බන්ධයෙන් පොලීසිය සිදුකරන පරික්ෂාකිරීම් ඇතැම් පාර්ශ්වවල විවේචනයට ලක්කරයි. ඇතැම් පිරිස් පවසන්නේ නීතියෙන් අවසර ඇති අලංකරණ කොටස් පවා පොලිසීයෙන් ඉවත් කරන බවයි. මේ පිළිබඳ අපකළ සොයාබැලීමේදී දක්නට ලැබුණේ, මෝටර් වාහන පනතට සබැඳිව හා විවිධ අවස්ථාවලදී චක්‍රලේඛ මගින් ලබා දී ඇති අවසර මත බස් සහ ත්‍රිරෝද රථවල ඇතැම් අලංකරණ සිදු කිරීමට හැකියාව ඇති බවය. නමුත් එසේ කළ හැකිවන්නේ නිර්ණායක රැසක් යටතේය. ඇතැම් අලංකරණ සඳහා මෝටර් රථ ප්‍රවාහන දෙපාර්තමේන්තුවට ගාස්තුවක් ද ගෙවිය යුතු වේ. ඒ අනුව පොදු ප්‍රවාහන බස් රථ හා විනෝද චාරිකා සඳහා යොදා ගන්නා බස් රථ නවීකරණය සඳහා නිර්ණායක 22කට අවසර හිමිව ඇත. කෙසේ වෙතත් මෙවැනි නවීකරණය කරන ලද වාහනයක් විශේෂයෙන් මෝටර් රථ ආඥාපනතේ 145 වැනි වගන්තිය ප්‍රකාරව භාවිත කළ යුතු බව මෝටර් රථ ප්‍රවාහන දෙපාර්තමේන්තුව දන්වා තිබේ. එම වගන්තියේ සඳහන් වන්නේ වාහන තැනීමේ දී භාවිත කිරීමේදී මාර්ගයේ හෝ මාර්ගයේ යාබද යම් තැනැත්තෙකුට දේපොළකට හෝ වාහනයකට අනතුරක් හෝ හානියක් ඇති කිරීමට ඉඩක් ඇති නොවිය යුතු බවයි.  එමෙන්ම බස් රථයේ සවිකළ ශබ්ද විකාශන යන්ත්‍ර භාවිතයේදී තත් කාලයේ බලපවත්නා නීතියට අනුව අදාළ අනුමැතිය ගෙන අනුමැතිය ලද ස්ථානයක එය භාවිත කළ හැකි බව සඳහන් වේ. මේ අතර ත්‍රිරෝද රථවල අමතර උපාංග සවිකිරීම සහ අලංකරණය කිරීම නිර්ණායක 15 යටතේ සිදුකිරීමට මෝටර් රථ ප්‍රවාහන දෙපාර්තමේන්තුව අනුමැතිය ලබාදී ඇත.", "url": "https://sinhala.adaderana.lk/news/205184"},
{"title": "රටකජු ව්‍යාපාරිකයා අමෙරිකාවේ ජනාධිපති පුටුවට ආ හැටි", "body": "අමෙරිකාවේ 39 වැනි ජනාධිපතිවරයා වූ නොබෙල් සාම ත්‍යාගලාභී ජිමී කාටර් අභාවප්‍රාප්ත වී තිබේ. මියයන විට ඔහුගේ වයස අවුරුදු 100කි. ජිමී කාටර් ඉතිහාසයට එක්වන්නේ අමෙරිකානු ඉතිහාසයේ වැඩිම කාලයක් ජීවත් වූ ජනාධිපතිවරයා ලෙසය. ජේම්ස් අර්ල් කාටර් ජූනියර් 1924 ඔක්තෝබර් පළමුවැනිදා උපත ලැබුවේ අමෙරිකාවේ ජෝර්ජියා හි ප්ලේන්ස් ගම්මානයේදීය. ඔහුගේ පියා රටකජු වගාකරුවෙක් වූ ජේම්ස් කාටර් වන අතර මව ලිලියන් නම් වූ හෙදියක්. පාසලේ ජනප්‍රිය පැසි පන්දු ක්‍රීඩකයෙක් වූ කාටර් අමෙරිකානු නාවික හමුදා සෙබළෙක් ලෙසද සේවය කළේය. සිය සොහොයුරියගේ මිතුරිය වන රොසලින් සමඟ විවාපත් වූ ඔහු, රටකජු වගාකරුවෙක් ලෙස වෘත්තිය දිවිය ඇරඹුවේ සිය පියාගේ අභාවයෙන් පසුව ඔහුගේ අඩිපාරේම යමින්. නමුත් නොසිතූ ලෙස ලියැවී තිබූ අනාගතය භාරගනිමින් ප්‍රාදේශීය මට්ටමේ දේශපාලනයට පිවිසුණු කාටර්, ප්‍රාන්ත සෙනෙට් සභිකයෙක් ලෙස කටයුතු කරමින්, ඉන් අනතුරුව ජෝර්ජියා ආණ්ඩුකාරවරයා ලෙස පත්වුණි. ඒ 1970 වසරේදී. ඉන් ලද පන්නරයෙන් ජනාධිපති සිහිනය දුටු ජිමී කාටර්, 1976 අමෙරිකානු ජනාධිපතිවරණයට පිවිසියේ ඩිමොක්‍රොටික් පක්ෂය නියෝජනය කරමින්. ඔහු අමෙරිකාවේ 39 වැනි ජනාධිපතිවරයා ලෙස තේරීපත්වූයේ ඒ අනුවය. එවක ලෝකයටම හිසරදයක් බවට පත්වු මැදපෙරදිග කේන්ද්‍ර කරගත් ඊශ්‍රායල, ඊජිප්තු යුද ගැටුම සමනයට ජිමී කාටර් කළ මැදිහත්වීම අදටත් මහත් ඉහළින් ඇගයේ. ඒ ඔහුගේ මැදිහත්වීමෙන් දෙපාර්ශ්වය අතර අත්සන් තැබූ කෑම්ප් ඩේවිඩ් සාම ගිවිසුම හේතුවෙනි. නමුත් අමෙරිකානු ආර්ථික අර්බුදය සහ ඉරානය එරට අමෙරිකානු තානාපති කාර්යාලයේ සේවකයින් ප්‍රාණඇපයට ගැනීම ඇතුළු සිදුවීම් නිසා කාටර්ගේ ජනප්‍රියත්වය ශීඝ්‍රයෙන් පහත වැටුණි. එහිදී ඉරානය සහ අමෙරිකාව අතර රාජ්‍යතාන්ත්‍රික ගනුදෙනු සියල්ල බිඳවැටුණු අතර අදටත් දෙරට අතර කිසිදු සෘජු රාජ්‍යතාන්ත්‍රික සබඳතාවක් ඇති කරගෙන නැහැ. මේ සිදුවීම් සමග 1981 ජනාධිපතිවරණයේදී රිපබ්ලිකන් අපේක්ෂක රොනල්ඩ් රේගන් හමුවේ දැවැන්ත පරාජයක් අත්විඳීමට ඔහුට සිදුවුණි. ධුරයෙන් විශ්‍රාම ගිය කාටර් සහ බිරිඳ ජෝර්ජියා හි පිහිටි,එකළ අමෙරිකානු ඩොලර් 167,000ක් පමණක් වටිනාකමකින් යුතු කාමර දෙකකින් පමණක් යුතු නිවස වෙත ආපසු ගියේ සමස්ත දේශපාලනයටම ආදර්ශයක් ලබාදෙමිනි. කෙසේ නමුත් විශ්‍රාම කාලය තුළ ඔහුගේ කීර්තිය වඩාත් තීව්‍ර වූයේ ලොව වටා සාම ප්‍රයත්නයන් සඳහා ඔහු කළ මැදිහත්වීම හේතුවෙන්. දශක කිහිපයක් පුරා විහිද ගිය ජිමී කාටර්ගේ අපරිමිත සේවය අගයමින් ඔහුට සාමය සඳහා හිමි නොබෙල් ත්‍යාගය ප්‍රදානය කිරීමට නොබෙල් සාම ත්‍යාග කමිටුව 2002 වසරේදී පියවර ගත්තේය. ඒ එම ත්‍යාගයෙන් පිදුම් ලැබූ තෙවැනි අමෙරිකානු ජනාධිපතිවරයා ලෙස මෙන්ම, ධුරයෙන් විශ්‍රාම යාමෙන් අනතුරුව කළ සේවාවන් වෙනුවෙන් එම ත්‍යාගයෙන් පුද ලැබූ පළමු අමෙරිකානු ජනාධිපතිවරයා ලෙස ඔහු ඉතිහාසයට එක්කරමිනි. සිය දෙමාපියන් සහ සොහොයුරියන් තිදෙනාටම මරු කැඳවූ පිළිකා රෝගී තත්ත්වයට 2015 වසරේදී කාටර් ද ගොදුරු වූ නමුත් වසර 100ක දීර්ඝ ජීවිතයක් ගතකිරීමට ඔහු වාසනාවන්ත වුණි. ජිමී කාටර් හිටපු ජනාධිපතිවරයාගේ අභාවය සම්බන්ධයෙන් ජාතිය අමතා විශේෂ ප්‍රකාශයක් කිරීමට ජනාධිපති ජෝ බයිඩන් පියවර ගත්තේය.", "url": "https://sinhala.adaderana.lk/news/204861"},
{"title": "ලෝක බලවතාට ළැව් ගින්නක් පාලනය කරගන්න බැරි ඇයි ?", "body": "අමෙරිකාවේ ලොස් ඇන්ජලීස්හි පැතිර යන ළැව් ගිනි තත්ත්වය පාලනය කිරීමට ජල හිඟය බාධා වූයේ කෙසේද යන්න පිළිබඳව සොයා බැලීම සඳහා ස්වාධීන පරීක්ෂණයක් සිදුකරන ලෙස කැලිෆෝනියාවේ ආණ්ඩුකාරවරයා ඉල්ලීමක් කර ඇත. විදෙස් වාර්තා සඳහන් කළේ, ළැව් ගිනි පාලනය කිරීම සඳහා එම ප්‍රදේශවල ජල සැපයුම නොපැවති බවයි. ඇතැම් ප්‍රදේශවල ප්‍රමාණවත් පීඩනයකින් ජල සැපයුම නොමැති වීමද ගින්න පාලනයට බාධාවක් වූ බව වාර්තා වේ. මෙවැනි හදිසි අවස්ථාවකට මුහුණදීම සඳහා ප්‍රමාණවත් වන ජල සැපයුම් පද්ධතියක් ලොස් ඇන්ජලීස්හි ස්ථාපිත කර නොතිබූ බවද මේ වනවිට අනාවරණය වී ඇත. මෙම ළැව් ගිනි හේතුවෙන් මේ වනවිට පුද්ගලයින් 11 දෙනෙකු මිය ගොස් ඇති අතර, නිවාස සහ දේපල 10,000කට අධික ප්‍රමාණයක් සම්පූර්ණයෙන්ම විනාශ වී ඇති බවට ඇස්තමේන්තු කර තිබේ.", "url": "https://sinhala.adaderana.lk/news/205272"},
{"title": "මත්පැන් සහ දුම්වැටි මිල වැඩි වීමේ වාසිය කාට ද ?", "body": "2023 වසරේ මද්‍යසාර බදු 20% කින් වැඩි වීම නිසා මද්‍යසාර පරිභෝජනය ලීටර මිලියන 8.3 කින් අඩු වී රජයේ මද්‍යසාර සුරාබදු ආදායම රුපියල් බිලියන 11.6 කින් වැඩි වී ඇති බව මද්‍යසාර සහ මත්ද්‍රව්‍ය තොරතුරු මධ්‍යස්ථානය නිවේදනය කරයි. එමෙන්ම දුම්වැටිවලින් රජය ලබා ගන්නා සුරාබදු ආදායම බිලියන 7.7කින් වැඩි වී දුම්වැටි අලෙවිය මිලියන 521.5කින් අඩු වී ඇති බව ද එම මධ්‍යස්ථාන සඳහන් කරයි. මද්‍යසාර සහ දුම්වැටි භාවිතය හා බදු ඉහළ නැංවීම සම්බන්ධයෙන් විශේෂ නිවේදනයක් නිකුත් කරමින් මද්‍යසාර සහ මත්ද්‍රව්‍ය තොරතුරු මධ්‍යස්ථානය මේ බව සඳහන් කර තිබේ. එම සම්පූර්ණ නිවේදනය පහතින් දැක්වේ. - උපුටා ගැනීම  -  - උපුටාගැනීම අවසන් -", "url": "https://sinhala.adaderana.lk/news/205362"},
{"title": "ඉතිහාස ගත වූ ව්‍යවසායකයා", "body": "1946 වසරේ ජූනි 14 වැනිදා නිව්යෝර්ක් හි උපත ලැබූ ට්‍රම්ප් ව්‍යාපාර ක්ෂේත්‍රය දිග්විජය කළ දක්ෂ ව්‍යවසායකයෙකි. 1987 දී ක්‍රියාකාරී දේශපාලනයට පිවිසි ට්‍රම්ප් අමෙරිකාවේ 45 වැනි ජනාධිපතිවරයා ලෙස තේරීපත්වන්නේ 2016දී. 2020 ජනාධිපතිවරණයෙන් ලද අමිහිරි පරාජයෙන් පසු ඔහුගේ ආධාරකරුවන් අමෙරිකානු ප්‍රජාතන්ත්‍රවාදයේ ප්‍රතිමූර්තිය ලෙස සැලකෙන වොෂින්ටන් නුවර කැපිටල් ගොඩනැගිල්ලේ සිදුකළ කැරැල්ල සහ ගැටුම් අතරතුර හය දෙනෙකුට දිවි අහිමි වීම ට්‍රම්ප්ගේ දේශපාලන දිවියට එක්වූ විශාලම කළු පැල්ලමයි. පරාජයෙන් පසු ට්‍රම්ප්ට එරෙහිව නඩු කිහිපයක්ම ගොනුකෙරුණු අතර, අපරාධ අධිචෝදනාවට ලක්වූ පළමු ජනාධිපතිවරයා ද ඔහු වේ. එමෙන්ම මෙවර ජනාධිපතිවරණය සඳහා පෙන්සල්වේනියා හිදී පැවති ප්‍රචාරණ රැලියක් අතරතුර එල්ල වූ මාරක වෙඩි පහරින් ට්‍රම්ප් ජීවිතය ගලවාගත්තේ යන්තමිනි. වසර 120කින් අනතුරුව පරාජිත ජනාධිපතිවරයෙක් නැවතත් අමෙරිකාවේ බලයට පැමිණි පළමු අවස්ථාව ලෙස මෙය ඉතිහාසයට එක්වේ. මෙහිදී 2024 අමෙරිකානු ජනාධිපතිවරණයේ ඉතාමත් තීරණාත්මක ජනපද වන පෙන්සල්වේනියා, ජෝර්ජියා සහ උතුරු කැරොලයිනා ඇතුළු තවත් ජනපද රැසක ජයග්‍රහණය තමන් සතු කරගැනීමට ට්‍රම්ප් සමත්වුණේ ධවල මන්දිරය වෙත යන මාවත යළිත් විවෘත කරගනිමින්. ඒ අනුව ප්‍රකාශිත ප්‍රතිඵලවලට අනුව ප්‍රතිවාදී කමලා හැරිස් පරාජය කරමින්, අමෙරිකාවේ 47 වැනි ජනාධිපතිවරයා බවට පත්වන්නට රිපබ්ලිකන් අපේක්ෂක ඩොනල්ඩ් ට්‍රම්ප් සමත්වුණි.", "url": "https://sinhala.adaderana.lk/news/205609"},
{"title": "මාලිංග ලියූ 𝐊𝐈𝐋𝐋𝐄𝐑 එළි දක්වයි", "body": "ශ්‍රී ලංකාවෙන් බිහිවූ විශිෂ්ඨ වේග පන්දු යවන්නෙක් වන ලසිත් මාලිංග විසින් '𝐊𝐈𝐋𝐋𝐄𝐑' නමින් පොතක් එළි දක්වා තිබේ. ඊයේ (20) පස්වරුවේ කොළඹදී එළිදැක්වූවේය. එම පොතේ පන්දු යැවීම සම්බන්ධව කරුණු 21ක් ඇතුළත්ව තිබේ.‍ පොත එළිදැක්වීමේ අවස්ථාව සඳහා ප්‍රවීන ක්‍රිකට් ක්‍රීඩකයන්වන සනත් ජයසූරිය, මාවන් අතපත්තු, මහේල ජයවර්ධන, චමින්ද වාස්, අජන්ත මෙන්ඩිස් ඇතුළු හිටපු ක්‍රිකට් ක්‍රීඩකයන් රැසක් එක්ව සිටියේය. ඒ අතර ශ්‍රී ලංකා ක්‍රිකට් සභාපති ශම්මි සිල්වා ඇතුළු නිලධාරීන්ද එම අවස්ථාවට එක්ව සිටියේය. ලසිත් මාලිංග විසින් රචිත කෘතිය සිය පියා අතින් පළමුව පිළිගැන්වූවේ ශ්‍රී ලංකා ක්‍රිකට් ආයතනයේ සභාපති ශම්මි සිල්වා මහතාටයි. අනතුරුව එම කෘතිය පැමිණ සිටි අනෙක් ආරාධිතයන්ට පොත පිළිගැන්වූවේය.", "url": "https://sinhala.adaderana.lk/news/205648"},
{"title": "වෙළෙඳපොළේ ඇතැම් පැන්සල්වල දරුවන්ගේ සිරුරට අහිතකර රසායනික ද්‍රව්‍ය රැසක්", "body": "වෙළෙඳපොළේ පවතින බොහෝමයක් පැන්සල්වල දරුවන්ගේ සිරුරට අහිතකර රසායනික ද්‍රව්‍ය රැසක් අන්තර්ගත බවට වෛද්‍යවරුන් අනාවරණ කරයි. ඒ හේතුවෙන් පැන්සල් මුඛයෙන් සැපීමෙන් දරුවන් දීර්ඝ කාලීන රෝග රැසකට ගොදුරු විය හැකි බවට වෛද්‍යවරුන් අනතුරු අඟවයි. පාසල් දරුවන් භාවිත කරන පැන්සල් විවිධ වර්ණවලින් අද වෙළෙඳපොළේ දක්නට ලැබෙයි.  බොහෝමයක් ආනයනික පැන්සල්වල පවතින වර්ණගැන්වීම් හා ආකර්ශනීය බව නිසාම එවන් පැන්සල් මිලට ගැනීමට දරුවන් දක්වන්නේ දැඩි කැමැත්තකි. පැන්සලෙන් ලිවීමේදී, පැන්සල් උල් කිරීමේදී, එම පැන්සල් මුඛයෙන් සැපීම දරුවන් සිදුකරන්නේ ඔවුන්ටත් නොදැනීමයි. පැන්සල්වල මෙම ආකර්ශනීය බව ලබාගැනීමට ඒවාට රසදිය, ආසනික්, කැඩ්මියම් වැනි රසායනික ද්‍රව්‍ය සහ බැර ලෝහ විශාල ප්‍රමාණයක් ආලේප කිරීම සිදුවෙයි. එමනිසා පැන්සල් සැපීමේදී  දරුවන්ගේ සිරුරට ඇතුළුවන මෙම රසායනික ද්‍රව්‍ය දරුවන්ගේ සිරුරට කරන බලපෑම සුළු පටු නැත. පැන්සල් හා පාට පැන්සල් නිෂ්පාදනයට අන්තර්ජාතික ප්‍රමිතියක් ඇති අතර EN71 - 3 ප්‍රමිතියට සහතිකකර ඇති පැන්සල් බැර ලෝහ වර්ග 19කින් සිරුරට ආරක්ෂාව ලබාදෙයි. නමුත් වර්තමානයේ වෙළෙඳපොළේ පවතින බොහෝ පැන්සල් මෙම අන්තර්ජාතික ප්‍රමිතියට අනුකූල නොවන බව වාර්තා වෙයි.", "url": "https://sinhala.adaderana.lk/news/205853"},
{"title": "පසුගිය වසරේ ළමා ගැබ් ගැනීම්වල වර්ධනයක්", "body": "2024 වසරේ දී ළමා ගැබ්ගැනීමේ සිදුවීම් 213ක් දක්වා ඉහළ ගොස් ඇතැයි පොලිස් ළමා හා කාන්තා අපයෝජන විමර්ශන දිසාව භාර, නියෝජ්‍ය පොලිස්පතිනි රේණුකා ජයසුන්දර මහත්මිය පවසන්නීය. අද දෙරණ 'BIG FOCUS' වැඩසටහන සමග එක්වෙමින් ඇය වැඩිදුරටත් සඳහන් කළේ 2023 ළමා ගැබ් ගැනීම් 167ක් වාර්තා වූ අතර එය 2024 දී මෙලෙස ඉහළ ගොස් ඇති බවය. 2023 සහ 2024 යන වසර දෙක සංසන්දනය කිරීමේ දී ළමා අපයෝජන සිදුවීම්වල වෙනසක් දක්නට නොලැබෙන බව ද ඇය වැඩිදුරටත් පැවසුවාය. මීට අමතරව දරුවන්ව කෘෘරත්වයට දරුවන් පත්කිරීමේ සිදුවීම් 2023 දී 103ක් සහ 2024 දී 123ක් දක්වා සුළු වැඩිවීමක් දක්නට ලැබෙන බව ද රේණුකා ජයසුන්දර මහත්මිය වැඩිදුරටත් පැවසුවාය.", "url": "https://sinhala.adaderana.lk/news/205978"},
{"title": "කලල හා ළදරු මරණ ගැන භයානක හෙළිදරව්වක්", "body": "මෙරට වසරකට තුන්ලක්ෂ දහතුන් දහසකට ආසන්න ප්‍රමාණයක් ගර්භණීභාවටට පත්වන නමුත් එම ගර්භණී භාවයෙන් පසු උපදින දරුවන් 2,500කට ආසන්න ප්‍රමාණයක් සිය පළමු උපන් දිනය සැමරීමට පෙර ජීවය හැරයන බව ප්‍රජා සෞඛ්‍ය විශේෂඥවරුන්ගේ සංගමය පවසයි. එම සංගමයේ සභාපති විශේෂඥ වෛද්‍ය කපිල ජයරත්න මහතා පැවසුවේ ගර්භණී භාවයට පත්වන කාන්තාවන් අතුරින් 26,000කට ආසන්න ප්‍රමාණයකගේ මුල් මාස කිහිපය තුළ කළලය ඉවත් වන බවත්ය. කොළඹ විජේරාම පිහිටි ශ්‍රී ලංකා වෛද්‍ය සංගම් ශ්‍රවණාගාරයේ පැවැති අනාගත ප්‍රජා වෛද්‍ය අභියෝග පිළිබඳ දැනුවත් කිරීමේ මාධ්‍ය හමුවකට එක්වෙමින් විශේෂඥ වෛද්‍යවරයා මේ බව පැවසීය.  එහිදී වැඩිදුරටත් අදහස් දැක්වූ විශේෂඥ වෛද්‍ය කපිල ජයරත්න මහතා, වසරකට 313,000ක් විතර ගර්භණීභාවයට පත්වෙනවා. එතකොට මේ ගර්භණීභාවට පත්වීම, නැත්නම් පිළිසිඳ ගැනීම තමයි මෙහි මූලාරම්භය. ඒ පිළිසිඳ ගන්න දරුවා නැත්නම් ඒ කලලය කොහොමද වැඩි දියුණු වෙන්නේ ? කොහොමද ඉදිරියට ගමන් කරන්නේ ? ඒ සඳහා විවිධ කාරණා බලපානවා. අධ්‍යාපනය, ඒකට තියෙන ගුණාත්මකභාවය, සෞඛ්‍ය සේවය, සෞඛ්‍ය සේවයේ ගුණාත්මකභාවය, අපේ වටපිටාව, පරිසරය, සමාජ සම්බන්ධතා, සමාජ බලපෑම සහ ආර්ථික තත්ත්වය කියන මේ සන්දර්භය ඉතාම වැදගත්.  පිළිසිඳ ගත්තාට වැඩක් නැහැ ගර්භණී භාවයට පත්වුණ අයගෙන් 26,000කගේ විතර ඒ කලලයට වැඩි කාලයක් ජීවත් වෙන්න ලැබෙන්නේ නැහැ. වසරකට 26‍,000ක් විතර මුල් මාස කිහිපය තුළ කලලය ගර්භය තුළින් ඉවත් වෙනවා. සති 28කින් පස්සේ දරුවන් 1,700කට ආසන්න ප්‍රමාණයක් කුස තුළ මිය යනවා. අන්තිමට දළ වශයෙන් 280,000ක් වූ සජීවි දරුවන් ප්‍රමාණයක් ඉපදෙනවා. අපිට හිතෙනවා දරුවෙක් ඉපදුනාම හරි සුන්දර අවස්ථාවක්, හැමෝටම මේක සුන්දර අවස්ථාවක් කියලා. හැබැයි හැමෝටම එහෙම නෑ‍, හැම දෙමව්පියෙක්ටම එහෙම නෑ. මේ ඉපදෙන දරුවන්ගෙන් සෑහෙන ප්‍රමාණයක් අඩු බර සහිතව ඉපදෙන්නේ. ප්‍රමාණයක් විදිහට ගත්තොත් 20,000ක් විතර. ඒ ඔක්කොම සෞඛ්‍යමත් නෑ. ඒ අයගෙන් පළවෙනි සතිය වෙනකොටම ලෙඩ වෙනවා. සමහරවිට නව ජන්ම අධි සත්කාරක සේවාවන්වලට මේ දරුවන් දාන්න වෙනවා, සමහරුන්ට පොඩි පොඩි අසනීප එනවා. අපි හිතුවාට දරුවෙක් ඉපදුනා කියලා මුල් අවස්ථාවේදිම ජීවිතය ඉදිරියට ගෙනියන්න ප්‍රශ්න එනවා.  අවසානයේදී පළවෙනි උපන්දිනය සමරන්න පෙර මේ දරුවන්ගෙන් 2,500ක් විතර මිය යනවා විවිද හේතුවලට. ඒ හේතු බලපුවාම මේකෙන් 46%ක් විතර උපත් ආබාධ, ඊළඟට නොමේරු දරුවන් 26%ක් විතර, 12%ක් විතර හුස්ම හිරවෙලා මිය යනවා‍, නව ජන්ම අවස්ථාවේදිම ආසාධිත තත්ත්වයට පත්වෙලා 6%ක් විතර මිය යනවා. දරුවන් වැඩිහිටියා දක්වා වෙන කාල පරාසය තුළ විවිධ ලෙඩ රෝගවලට ලක්වෙනවා.  ඒ ලෙඩ රෝග ගත්තාම රෝහල්වල බාහිර රෝගී අංශයට විතරක් වසරකට මිලියන 58ක් එනවා බෙහෙත් ගන්න. සායනවලට එනවා මිලියන 03ක් ඒ වගේම රෝහල් තුළ නේවාසික ප්‍රතිකාර සඳහා ඇතුළත් වෙනවා වසරකට මිලියන 7ක් විතර. පසුගිය 2023 වසරේ 181,000ක් මියගියා.  පසුගිය 2019 සිට මේ දක්වා කාල පරිච්ඡේදය තුළ බැලුවොත් උපත් සංඛ්‍යාව 247,000 දක්වා අඩු වෙලා තියෙනවා. පසුගිය 2019 වසරේදී උපත් සංඛ්‍යාව තිබුණා 319‍,000ක්. 2019 වසරට සාපේක්ෂව බැලුවාම උපත් සංඛ්‍යාව 22%-23%ක විතර අඩු වීමක්.  මරණ ගත්තාම සෑම වයස් කාණ්ඩයකම මරණ 2020 වසරේ තිබුණේ 132,00ක්. ගිය 2023 වසර වන විට 181,000ක් දක්වා වැඩිවෙලා තියෙනවා. හැබැයි විවාහ ගත්තොත් එකම මට්ටමක පොඩි විචලනයන් තමයි දක්නට ලැබෙන්නේ. අලුත්ම සංඛ්‍යාලේඛණ අනුව අපි 1948 - 1950 වසරේදි අපේ ඉපදුණු දරුවෙකුගේ ජීවිත අපේක්ෂාව තිබුණේ අවුරුදු 53ක් 56ක් වගේ. පිරිමි ළමයෙක් නම් අවුරුදු 53ක් ජීවත් වෙනවා ගැහැණු දරුවෙක් නම් අවුරුදු 56ක් ජීවත් වෙනවා.  නමුත් මේ අපි සමාජ ආර්ථික දියුණුවත්, ඒ එක්කම සෞඛ්‍ය අංශයේ දායකත්වයත් හේතුවෙන් මේ වන විට අපේ ජීවිත අපේක්ෂාව ස්ත්‍රී කාණ්ඩයේ අවුරුදු 80ක් දක්වාත් පිරිමි කාණ්ඩය අවුරුදු 73ක් දක්වාත් වර්ධනය වෙලා තියෙනවා. මේ ඔක්කොම වෙලා තියෙන්නේ මේ සියලුම අංශවල දායකත්වය අපේ ජීවිත සුරකින්නට, ගුණාත්මක අගයක් ලබා දෙන්න කරපු දේවල්වලින්. වෛද්‍යවරු වශයෙන් අපිට විදි දෙකක් තියෙනවා. එකක් ජනතාව ලෙඩ වුණාට පස්සේ ප්‍රතිකාර කරනවා දෙවැනි කරුණ ලෙඩ වෙන්න පෙර එය වළක්වා ගන්නවා. මේකෙන් ප්‍රජා වෛද්‍ය විශේෂඥවරු වශයෙන් අපේ කාර්ය භාරය ලෙඩ වීම වළක්වා ගන්න.  ලෙඩ වුණාට පස්සේ කරන්න විශේෂඥ පථ ගොඩක් තියෙනවා. හැබයි අපි රටක් වශයෙන් අපි කළ යුතු දේ මොකක්ද මේ ජනතාව රෝගී තත්ත්වයට පත්වීම වැළැක්වීම. එතකොට අපි මේ ප්‍රජා වෛද්‍ය විද්‍යාව කියන එකෙන් බලාපොරොත්තු වෙන්නේ ලෙඩක් හැදෙන්න පෙර එය වැළැක්වීම. අපි ඒ සඳහා සංවිධානාමත්ක ක්‍රමවේදයක් තියෙනවා. මේ සඳහා මුළු සමාජයක්ම පවුල් වශයෙන්, පුද්ගල මට්ටමින්, සමාජ මට්ටමින් ක්‍රියාමාර්ග ගන්න ඕනේ මේ සඳහා දායකත්වයක් සපයන්න ඕනේ. ප්‍රාථමික අදියරේදී අපි බලාපොරොත්තු වෙන්නේ ලෙඩ රෝගයක් හැදීමට පෙර ඒක වළක්වාගන්න. ද්විතීක කියන්නේ ලෙඩේ හැදුනාට පස්සේ රෝගියාට තවදුරටත් සංකූලතා ඇති නොවන පරිදි රෝගය කළමණාකරණය කිරීම, ත්‍රිතීක කියන්නේ ලෙඩේ හැදුණාම හානිය අවම කර ගැනීම, ආබාධ අවම කර ගැනීම. මෙහිදී අපි ලෙඩ රෝග හැදීම වළක්වාගන්නවා පමණක් නෙමෙයි ලෙඩ රෝග හැදෙන හේතු කාරකත් වළක්වා ගන්නවා.  ඉතිං ප්‍රජා වෛද්‍ය විශේෂඥ වෛද්‍ය සංගමය විදිහට අපිට ලොකු කාර්ය භාරයක් ඇතිවෙලා තියෙනවා මේ සඳහා අපිට දැක්මක් තියෙනවා ඉලක්කයක් තියෙනවා. අපේ තේමාව වෙලා තිබුණේ සෑම දරුවෙකුටම ජීවය ලබා දෙන්න, ඔවුන්ගේ සුරක්ෂිත කිරීම සමගම ප්‍රජාව ඔප්නංවන වැඩපිළිවෙළක් ක්‍රියාවට නැංවීමට. අවුරුදු 5ට අඩු ළමයින් ගත්තාම 3,300ක් දරුවන් මිය යනවා. අනෙක් පැත්තෙන් මන්දපෝෂණය, 30%ක් විතර දරුවන් අධි පෝෂණය. ඒකේ ප්‍රතිඵලයක් විදිහට බෝ නොවන රෝග අපි කලින් කතා කළේ වැඩිහිටියන්ගේ. දැන් අපිට කතා කරන්න වෙලා තියෙනවා දරුවන්ගේ. අපි දකිනවා අවුරුදු 16-17 දියවැඩියා රෝගීන්. දැන් අපේ මූලික කාර්ය භාරයක් වෙලා තියෙනවා මේ වසරේ මේ සම්බන්ධව වැඩපිළිවෙළක් ක්‍රියාත්මක කිරීමට.  ඊළඟට මේ දරුවන්ට ආරක්ෂිත පරිසරයක් නිර්මාණය කිරීම, මේ දරුවන් අනතුරුවලින් ආරක්ෂා කිරීමට අපි බලාපොරොත්තු වෙනවා ජනතාවගේ පැත්තෙන් බලලා කථිකාවතක් ඇති කිරීමට ඒ තුළින් නිර්දේශ අපේ ප්‍රතිපත්ති සම්පාදකයින්ට ලබා දෙන්න. අපේ රටේ සෑහෙන්න දරුවන් පිරිසක් මාරාන්තික උපත් ආබාධවලින් පෙළෙනවා. අපිට දැනගන්න ලැබෙනවා කුස තුළදීම මේ දරුවන්ට ජීවත් වෙන්න ලැබෙන්නේ නෑ කියලා. නමුත් අද තියෙන නීති සම්පාදන තුළින් දරුවා කුස තුළ ඉඳලාම විඳවනවා ඒක. මවත් විඳවනවා, දැනටමත් ඉපදිලා ඉන්න දරුවන් විඳවනවා, අවසානයේදී මේ දරුවන් ඉපදුනාට පස්සේ සමාජය විඳවීමක් තියෙනවා, අවසානයේ සෞඛ්‍ය පද්ධතිය අපහසුතාවට පත් වෙනවා. මොකද එහෙම දරුවෙක් ආවාම අපිට දැඩිසත්කාරයට නොදා ඉන්න බෑ.  මේක ඉතාම සෝචනීය තත්ත්වයක් ඉතිං කැමති මව්වරුන්ට මේ තත්ත්වය දැනගත් කාලය තුළ ගර්භනී භාවය නිමා කරන්න අනෙක් සියලුම රටවල් ප්‍රතිපාදන සකස් කරලා තියෙනවා. නමුත් අපි මේ පිළිබඳව අවුරුදු 20ක් තුළ ඉඳන් මේ ප්‍රශ්නය මතු කරනවා නමුත් විවිධ හේතු නිසා  මෙය ක්‍රියාත්මක කරගන්න බැරිවෙලා තියෙනවා. ඉතිං ඒ පිළිබඳව හඬක් නගන්නත් අපි බලාපොරොත්තු වෙනවා.  2022 වසරේදී අවුරුදු 18ට අඩු ළමයි 133ක් සිය දිවි හානි කරගෙන තියෙනවා. නිල නොවන දත්ත අනුව ගිය වසරේ 270කට ආසන්න ප්‍රමාණයක් ළමා සියදිවි නසා ගැනීම් වාර්තා වෙලා තියෙනවා. මේ සියලුම දේවල්වලට විවිධ හේතු තියෙනවා. එක හේතුවක් තමයි සමාජ මාධ්‍ය. මේ සඳහා අපි රටක් වශයෙන් කුමක් කළ යුතුද ? මේ පිළිබඳව අපි කරුණු සොයා බැලීම අවසන් අදියරේ පවතින්නේ මේකේ හොඳ සහ නරක පැති දෙකක් තියෙනවා. ඒ නිසා මේ සඳහා සීමා පනවන්නේ කොහොමද කියලා නීති සම්පාදකයින්ට නිර්දේශ ඉදිරිපත් කිරීමට බලාපොරොත්තු වෙනවා.", "url": "https://sinhala.adaderana.lk/news/206123"},
{"title": "Little Hearts නම ව්‍යාජව භාවිත කරමින් මුදල් ගැරූ සැකකරුවන් අල්ලයි", "body": "පිළිකා අරමුදලට ආදාර පිණිස  Little Hearts අරමුදලේ නම ව්‍යාජව භාවිත කරමින් මහජනතාවගේ මුදල් ගැරූ සැකකරුවන් දෙදෙනෙකු පොලීසිය විසින් අත්අඩංගුවට ගෙන තිබේ. මෙලෙස අත්අඩංගුවට ගෙන ඇත්තේ නොච්චියාගම ප්‍රදේශයේ පදිංචි 28 හැවිරිදි සේනාධීරලාගේ දුලාන් මහේෂිත හා 23 හැවිරිදි පාලවිය ප්‍රදේශයේ පදිංචි මානිකුගේ සඳරුවන් සිල්වා යන අය ය. මේ අතරින් සේනාධීරලාගේ දුලාන් මහේෂිත යන සැකකරු සමාජ මාධ්‍ය ක්‍රියාකරුවෙකු වන අතර ඔවුන් දෙදෙනා කොළඹ ප්‍රධාන මහෙස්ත්‍රාත් අධිකරණයට ඉදිරිපත් කිරීමටද නියමිතය. අද (15) පැවැති විශේෂ මාධ්‍ය හමුවේදී අදහස් දක්වමින් පොලිස් මාධ්‍ය ප්‍රකාශයක ජ්‍යෙෂ්ඨ පොලිස් අධිකාරී බුද්ධික මනතුංග මහතා සිද්ධිය සම්බන්ධව මෙම සැකකරුවන් අත්අඩංගුවට ගෙන ඇති බවය. එහිදී පොලිස් මාධ්‍ය ප්‍රකාශකවරයා පැවසුවේ අදාළ සැකකරුවන් විසින් රුපියල් ලක්ෂ 29ක මුදලක් පරිත්‍යාගශීලීන්ගෙන් ලබා ගනිමින් ඔවුන්ගේ පරිහරණය සඳහා යොදා ගෙන තිබූ බවත් පොලිස් විමර්ශනයේදී අනාවරණය වූ බවය. දහස් ගණනක් හදවත් රෝගී දරුවන්ට නිරෝගී අනාගතයක් උරුමකරදීම සඳහා ළමා රෝග විශේෂඥ වෛද්‍යවරුන්ගේ විද්‍යායතනය, දෙරණ මාධ්‍ය ජාලය සමඟ එක්ව 2016 වසරේදී Little Hearts ව්‍යාපෘතිය ආරම්භ කිරීමට පියවර ගත්තේය. එහිදී යම් පාර්ශ්වයක් විසින් එම  ව්‍යාපෘතියේ නම අවභාවිත කරමින් ජනතාවගෙන් මුදල් කොල්ලකෑමේ ජාවාරමක් ක්‍රියාත්මක කරන බවට අද දෙරණ උකුස්සා ට පසුගියදා තොරතුරු අනාවරණය විය.", "url": "https://sinhala.adaderana.lk/news/206643"},
{"title": "අධික උණුසුමෙන් ශරීරයට වෙන බලපෑම ගැන ඔබ දැනුවත්ද ?", "body": "පවතින අධික උෂ්ණත්වය හේතුවෙන් ශරීරයට ඇතිවන අහිතකර බලපෑම් අවම කර ගැනීම උදෙසා කටයුතු කළ යුතු බව කායික රෝග පිළිබඳ විශේෂඥ වෛද්‍ය ආනන්ද වික්‍රම මහතා පවසයි. ශ්‍රී ලංකා වෛද්‍ය සංගමයේ කාලගුණ විපර්යාස සහ ගෝලීය සෞඛ්‍ය පිළිබඳ කමිටුව විසින් පසුගියදා සංවිධානය කළ මාධ්‍ය හමුවකදී අදහස් දක්වමින් විශේෂඥ වෛද්‍යවරයා මේ බව පැවසීය. එහිදී අදහස් දක්වමින් විශේෂඥ වෛද්‍යවරයා පැවසුවේ පවතින අධික උෂ්ණත්වය හමුවේ ශරීරයේ ඇති ජලය ශරීරයෙන් බැහැර වන බැවින් හැකිතාක් ජලය පානය කිරීම සුදුසු බවය. එමෙන්ම අධික උෂ්ණත්වය හමුවේ විවිධ ආබාධ ඇති විය හැකි බවත් විෂේශයෙන් ගර්භණී කාන්තාවන් සහ කුඩා දරුවන් මේ සම්බන්ධව වැඩි වශයෙන් අවධානය යොමු කළ යුතු බවත් ඔහු පවසයි. අධික උණුසුම හේතුවෙන් ශරීරයට ඇතිවන බලපෑම විජලනය ලෙස හඳුන්වනු ලබයි. එහිදී උෂ්ණත්වය වැඩි වන විට ශරීරයට දහඩිය දැමීම, ජලය ශරීරයෙන් බැහැරවීම සිදුවිය හැකි අතර උෂ්ණත්වය වැඩි වාතාරණයක් හමුවේ සමෙහි පවතින ජලය අඩු වීමක්ද දක්නට ලැබෙනු ඇත. අධික උණුසුම හමුවේ ශරීරයෙන් අඩුවන ජලය සහ මේ තත්ත්වය ඇති වූ විට ගත යුතු ක්‍රියාමාර්ග සම්බන්ධව සම්බන්ධව අදහස් දක්වමින් විශේෂඥ වෛද්‍ය ආනන්ද වික්‍රම මහතා පැවසුවේ හැකි තාක් ජලය පානය මෙන්ම සෙවන ඇති ස්ථානයකට ගමන් කළ යුතු බවත් ය. එමෙන්ම විජලන තත්ත්වයක් ඇති වූ විට එය නොතකා ජලය පානය නොකිරීමෙන් ඇතිවන බලපෑම සම්බන්ධවද විශේෂඥ වෛද්‍යවරයා මෙහිදී අදහස් පළ කළ අතර එහිදී ඔහු පැවසුවේ මේ හේතුවෙන් භයානක තත්ත්වයන් නිර්මාණය විය හැකි බවය. අධික උණුසුම් තත්ත්වයත් සමග මිනිස් ශරීරයට විවිධ ආබාධ ඇති කරවිය හැකිය.  එම ආබාධ වැඩි වශයෙන් බලපානු ලබන්නේ කුඩා දරුවන්, ගර්භණී කාන්තාවන් සහ ඉතා වැඩිහිටි වයස් කාණ්ඩ වෙතය. මේ සම්බන්ධව විශේෂඥ වෛද්‍යවරයා අදහස් දක්වමින් පැවසුවේ වයසක පුද්ගලයින් විවිධ රෝගාබාවලට මුහුණ දෙමින් සිටින අතර ඔවුන්ගේ එම රෝගාබාධයන් හේතුවෙන් ඇතිවන සංකූලතා මෙම විජලන තත්ත්වය හරහා වැඩිවීමේ අවදානමක් පවතින බවය. මේ හේතුවෙන් විවිධ රෝගාබාධයන්ට මුහුණ දී සිටින එම පුද්ගලයින් මේ සම්බන්ධව විශේෂ අවධානයකින් කටයුතු කළ යුතු බවත් විශේෂඥ වෛද්‍යවරයා පවසයි. මේ හේතුවෙන් වැඩිහිටි පුද්ගලයින් තමන්ගේ ශරීරයේ පවතින තරල තත්ත්වය යහපත් මට්ටමක පවත්වා ගැනීමත් එසේත් නැතිනම් විජලනයෙන් වැලකීමට අවශ්‍ය ක්‍රියාමාර්ග ගැනීමත් සම්බන්ධයෙන් වැඩි අවධානයක් යොමු කළ යුතු වනු ඇත. එසේ නොවුන හොත් ඔවුන් සතුව ඇති රෝගාබාධවලට අදාළ සංකූලතා තවදුරටත් ඉහළ යා හැකි බවත් හෘදයාබාද සහ අංශබාග වැනි රෝගාබාධ ඇතිවීමේ අවදානමද ඉහළ බවත් වෛද්‍යවරයා පවසයි. එමෙන්ම විජලන තත්ත්වය හේතුවෙන් ඇතිවිය හැකි තවත් රොගාබාධයක් වනුයේ මලබද්ධ රෝගී තත්ත්වයයි. විශේෂයෙන් මෙම රෝගී තත්ත්වයට වැඩිහිටි පුද්ගලයින් බහුලව මුහුණ  දීමට සිදුවිය හැකි අතර මුත්‍රා ආසාදන වැනි තත්ත්වයන්ට මුහුණ දීමටද සිදුවිය හැකිය. අධික උණුසුම හමුවේ සිදුවන තවත් සිදුවීමක් වනුයේ පරිසරයේ ඇතිවන විවිධ වෙනස්කම් ය. මේ හේතුවෙන් පරිසර දූෂණය ඉහළ යාම, විශබීජ වැඩිවීම මෙන්ම උෂ්ණාධික තත්ත්වය හේතුවෙන් ආහාර නරක්වීමද සිදුවන අතර එමගින් ආහාර විෂවීමේ තත්ත්වයන්ද වැඩි විය හැකි බවද විශේෂඥ වෛද්‍යවරයා පවසයි. විජලනයට මුහුණ දීමේ වැඩි සම්භාවිතාවක් සිදුවිය හැකි වයස් කාණ්ඩ සම්බන්ධවද විශේෂඥ වෛද්‍යවරයා අදහස් දැක්වීය. එහිදී ඔහු පැවසුවේ කුඩා දරුවන් සහ වැඩිහිටි පුද්ගලයින් මෙම විජලන තත්ත්වයට මුහුණ දීමේ වැඩි අවදානමක පසුවන බවය. මීට අමතරව වැඩි වේලාවක් එළිමහන් කටයුතුවල නිරතවන පුද්ගලයින් මෙන්ම මේ දිනවල පාසල් ආශ්‍රිතව පවතින ක්‍රීඩා තරගවලට යොමු වී සිටින සිසු දරු දැරියන් ද මෙම විජලන තත්ත්වයට මුහුණ දීමේ අවදානමට ලක්ව තිබේ. ඒ හේතුවෙන් සිසු දරුවන් ද මෙම විජලන තත්ත්වයෙන් ආරක්ෂා කර ගැනීම සඳහා දෙමාපියන් මෙන්ම ගුරුවරුන්ගේද වගකීමක් වන බවද විශේෂඥ වෛද්‍යවරයා පවසයි. මෙම උණුසුම් කාලගුණය හමුවේ ගර්භණී කාන්තාවන්ද ඉතා පරිස්සම් විය යුතු වේ.  විශේෂඥ වෛද්‍යවරයා පැවසුවේ මෙම කාලය තුළ ගර්භණී කාන්තාවක් පානය කළ යුතු තරල ප්‍රමාණය සාමාන්‍ය මිනිසෙකු පානය කරන ප්‍රමාණයට වඩා වැඩි විය යුතු බවය. එමෙන්ම අධික හිරු රශ්මියට නිරාවරණය වීමෙන් හැකිතාක් වැළකීමද ඉතා වැදගත් වන බවද ඔහු පැවසීය. විශේෂයෙන් පවතින වියලි කාලගුණය සහ අධික උෂ්ණාධික තත්ත්වයත් සමග පැළඳිය යුතු ඇඳුම් සම්බන්ධව විශේෂ අවධානයක් යොමු කළ යුතු වේ. එහිදී තද පැහැති ඇඳුම් ඇඳිම හැකිතාක් අවම කර සැහැල්ලු සුදු පැහැති ඇඳුම් හෝ ලා පැහැති ඇඳුම් හැඳිම සුදු බවයි සෞඛ්‍ය අංශ පෙන්වා දී ඇත්තේ. එමෙන්ම මෙම කාලගුණය හමුවේ බොහෝ පිරිස් දියර වර්ග පානය සඳහා නැඹුරු වීමේදී පානීය ජලය වෙනුවට පැණි බීම, සහ නොයෙකුත් දියර වර්ග පානය සඳහා නැඹුරු වී ඇති අයුරුද දක්නට ලැබේ. විශේෂඥ වෛද්‍යවරයා මෙහිදී අදහස් දක්වමින් පැවසුවේ මෙම කාලගුණය හමුවේ එවැනි පැණි බීම පානය කිරීම ඉතා නුසුදුසු ක්‍රියාවක් වනු ඇති බවය. අධික හිරු රශ්මියට නිරාවරණය වීමෙන් හෝ අධික උණුසුම් කාලගුණය හේතුවෙන් ඇතිවන සංකූලතා අතර අධික දහඩිය දැමීම, අධික වෙහෙස, වමනය ගතිය මෙන්ම ක්ලාන්ත තත්ත්වයන් දැකිය හැකි අතර එම තත්ත්වයන් තුළදී වහාම සෙවන ඇති ස්ථානයකට ගොස් දියර වර්ග පානය කිරීම සිදුකළ යුතු වේ.  කෙසේ නමුත් දියර වර්ග පානය කිරීමෙන් පසු හෝ මෙම තත්ත්වයන් පහව යාමක් සිදු නොවන්නේ නම් වහාම රෝහල්ගත වීම ඉතා වැදගත් බවද සෞඛ්‍ය අංශ පෙන්වා දී තිබේ. එසේ නොවුන හොත් ඉදිරි පැය 2-3ක කාලය තුළ හීට් ස්ට්‍රෝක් තත්ත්වයට පත් වීමේ හැකියාව පවතින බවත් එය ඉතාමත් භයානක තත්ත්වයක්ද වනු ඇති බවත් මෙම මාධ්‍ය හමුවට එක්වූ විශේෂඥ වෛද්‍යවරයා පෙන්වා දෙනු ලැබීය.", "url": "https://sinhala.adaderana.lk/news/206950"},
{"title": "හිටපු ජනාධිපතිවරුන්ගේ විදෙස් සංචාර වියදම් ගැන හෙළිදරව්වක්", "body": "හිටපු ජනාධිපතිවරුන්ගේ විදෙස් සංචාර සඳහා වැය වූ මුදල් සම්බන්ධයෙන් අග්‍රාමාත්‍ය හරිනි අමරසූරිය විශේෂ අනාවරණයක් සිදුකළාය. ඒ අද (27) පැවති පාර්ලිමේන්තු සභාවාරය අතරතුරය. එහිදී වැඩිදුරටත් අදහස් දක්වමින් අග්‍රාමාත්‍යවරිය එක් එක් හිටපු ජනාධිපතිවරුන්ට විදේශ සංචාර සඳහා වැය වූ මුදල් සම්බන්ධයෙන් මෙලෙස අනාවරණය කළාය. 2010 සිට 2025 දක්වා වැඩිම වියදම දරා ඇත්තේ, 2013 වසරේ  දී මහින්ද රාජපක්ෂ ජනාධිපතිවරයා  විසින් වන අතර එය රුපියල් මිලියන 1,144ක් බව අගමැතිනිය වැඩිදුරටත් සඳහන් කළාය.", "url": "https://sinhala.adaderana.lk/news/207111"},
{"title": "අවුරුද්දක් තුළ බාලවයස්කරුවන් 683ක් ගෘහ සේවයට විදේශගත වෙලා", "body": "මේ පිළිබඳ සාකච්ඡා කෙරුණේ ශ්‍රී ලංකා විදේශ සේවානියුක්ති කාර්යංශයේ 2022 සහ 2023 වර්ෂයන්ට අදාළ විගණකාධිපති වාර්තා සහ වර්තමාන කාර්ය සාධනය පරීක්ෂා කිරීමට පාර්ලිමේන්තුවේ පොදු ව්‍යාපාර පිළිබඳ කාරක සභාව පසුගිය 27 වැනිදා රැස්ව තිබේ.  ඒ එහි සභාපති පාර්ලිමේන්තු මන්ත්‍රී නිශාන්ත සමරවීර මහතාගේ සභාපතිත්වයෙනි.  එහිදී නියාමන කාර්යය වෙනුවෙන් ස්ථාපිත කර ඇති ශ්‍රී ලංකා විදේශ සේවා නියුක්ති කාර්යංශය ව්‍යාපාරයක් ස්වරූපයෙන් කටයුතු කොට ඇති බව පැහැදිලි වන බව කෝප් කමිටුව පෙන්වා දුන්නේය.  මෙහිදී නේවාසික පුහුණුවක් ලබා නොදී ගෘහ සේවිකාවන් 28,165 ක් පළමුවරට විදේශගත කිරීම හේතුවෙන් රු. 631,177,650 ක පුහුණු ආදායමක් කාර්යංශයට අහිමි වී ඇති බව අනාවරණය විය.  රුපියල් 22,410 ක ගාස්තුවක් අයකර දින 28 නේවාසික පුහුණුවක් පැවැත්විය යුතුව තිබුණද මෙම පුහුණුව ලබාදීම සිදු කොට නැති බව මෙහිදී අනාවරණය වූ අතර එම පුහුණුව වෙනුවට භාෂා පරිවර්තකයින් තිදෙනෙක් යොදාගනිමින් දිනකට 390 දෙනෙකු පමණ සම්මුඛ පරීක්ෂණයට ලක් කොට ඇති බව මෙහිදී හෙළි විය.  මෙම සම්මුඛ පරීක්ෂණයද වීඩියෝ පටයක් පරීක්ෂා කිරීම මගින් පමණක් සිදු වී ඇති බවද මෙහිදී අනාවරණය වූ අතර මෙම අපරික්ෂාකාරී තත්ත්වය නිසා 2023 මැයි සිට 2024 ජුනි දක්වා බාල වයස්කරුවන් 683ක් ගෘහ සේවය සඳහා විදේශගතවී ඇති බවද අනාවරණය විය. එසේම ගාල්ල දිස්ත්‍රික්කයේ පැවති වැඩසටහනකට රු. 170,000 බැගින් වෙළඳ කුටි 30ක් කුලියට ගෙන ඇති බවත් එම ආයතනයෙන්ම යාපනය දිස්ත්‍රි‍කයේ පැවති වැඩසටහනකට වෙළඳ කුටියක් කුලියට ගැනීමේදී රු. 500,000/=ක් ගෙවා ඇති බව මෙහිදී අනාවරණය විය.  මෙම මිලට වෙළඳ කුටි 25ක් රු. 12,500,000/=කට මිලදීගෙන ඇති බව මෙහිදී හඳුනාගැනුණු අතර අමාත්‍යාංශයේ ලේකම්වරයාගෙන් ලැබුණු නිර්දේශ අනුව මෙම ගෙවීම් සිදු කළ බව පැමිණි නිලධාරීහු පෙන්වා දුන්හ. තවද ජයගමු ශ්‍රී ලංකා වැඩසටහන වෙනුවෙන් මුලු වියදම රුපියල් බිලියන 1.2ක් වූ බව මෙහිදී සඳහන් වූ අතර මේ සඳහා ගෙවීම් සිදු කර ඇත්තේ නිවැරදි ක්‍රියාවලීන් අනුගමනය කරමින් බව නිලධාරීහු පෙන්වා දුන්‍හ.  මෙම වියදම රුපියල් මිලියන 500ට වැඩි බැවින් කැබිනට් අනුමතිය අවශ්‍ය බවත් එම අනුමතිය ලැබී ඇති බව නිලධාරීන් පෙන්වා දෙන නිසා මේ සම්බන්ධයෙන් විගණකාධිපති දෙපාර්තමේන්තුව විසින් සොයා බැලීමට කටයුතු කරන බව විගණකාධිපතිවරයා මෙහිදී පැවසීය. එසේම සංචාරක වීසා මත ගෘහ සේවිකාවන් විදේශගත කිරීමට ලියාපදිංචි බලපත්‍රලාභීන්ට අනුමතිය දී ඇති බව මෙහිදී අනාවරණය වූ අතර මෙය ආයතනයේ වගකීම මුලුමනින්ම පැහැරහැරීමක් බව කෝප් කමිටුව පෙන්වා දුන්නේය.  2023 මාර්තු 30 අංක 07/2023 දරන සභාපති චක්‍රලේඛයක් මගින් එක්සත් අරාබි එමීර් රාජ්‍යට සහ ඕමාන් රාජ්‍යට සංචාරක ගිවිසුමක් නොමැතිව මෙම ගෘහ සේවිකාවන් විදේශගත කොට තිබූ අතර ඔවුන්ගේ ආරක්ෂාව සම්බන්ධයෙන් වගකීම සහ වගවීම පිළිබඳ මෙහිදී කමිටුව විසින් නිලධාරීන්ගෙන් ප්‍රශ්න කළේය.  මෙලෙස සංචාරක වීසා මත 4,942ක් විදෙස්ගත වී තිබූ අතර ඉන් වැඩි ප්‍රමාණයක් රැකියාවන් ලබාදුන් බවට අදාළ ලියකියවිලි තානාපති කාර්යාලයේ පරිගණක දත්ත පද්ධතියට උඩුගතකොට නැති බවද මෙහිදී අනාවරණය විය. තවද මෙහිදී විදේශ රැකියා සඳහා පිටව ගොස් විවිධ ගැටලුවලට මුහුණදුන් විගමණිකයන් තාවකාලිකව රඳවාගැනීම සඳහා රැඳවුම් නිවාස පවත්වාගෙනයාම සම්බන්ධයෙන්ද, මෙම ආයතනයේ පත්වීම් සම්බන්ධයෙන්ද මෙහිදී සාකච්ඡා කෙරුණි.  මීට අමතරව ශ්‍රී ලංකා විදේශ සේවා නියුක්ති කාර්යාංශ සම්බන්ධ විමර්ශනයන් සඳහා කෝප් අනු කමිටුවක් පත්කිරීමට කටයුතු කරන බවද කෝප් කමිටුවේ සභාපතිවරයා මෙහිදී පැවසීය.", "url": "https://sinhala.adaderana.lk/news/207199"},
{"title": "ත්‍රස්තවාදී සංවිධාන 15ක් තහනම් කර ගැසට් නිවේදනයක්", "body": "LTTE සංවිධානය ඇතුළු ත්‍රස්තවාදී සංවිධාන 15ක් තහනම් කරමින් අතිවිශේෂ ගැසට් නිවේදනයක් නිකුත් කර තිබේ.  ආරක්ෂක අමාත්‍යංශ ලේකම් සම්පත් තුයියකොන්තා මහතාගේ අත්සනින් යුතුව මෙම අතිවිශේෂ ගැසට් නිවේදනයක් නිකුත් කර ඇත. මෙලෙස තහනමට ලක් වූ සංවිධාන, ත්‍රස්තවාදය හා සම්බන්ධ ක්‍රියාකාරකම් සඳහා වරින්වර මුදල් සැපයීම සිදු කර ඇති බව සදහන් වේ. ඒ අනුව එම සංවිධානවන මූල්‍ය වත්කම් සහා ආර්ථික සම්පත් තහනමට ලක්කර ඇත. මීට අමතරව ත්‍රස්තවාදය හා සම්බන්ධ පුද්ගලයන් 222කගේ නාම ලේඛනයක් ද මෙම අතිවිශේෂ ගැසට් පත්‍රය මගින් ප්‍රකාශයට පත් කර තිබේ.", "url": "https://sinhala.adaderana.lk/news/206920"},
{"title": "ධාවනය වෙමින් තිබූ බස් රථයකින් දෙදෙනෙක් එළියට විසිවෙයි", "body": "පානදුර සිට මහනුවර බලා ධාවනය වෙමින් තිබූ බස් රථයක පාපුවරුවේ ගමන් කරමින් සිටි දෙදෙනෙක් බස් රථයෙන් එළියට විසිවී තිබේ. අද (18) අලුයම් කාලයේදී කොස්වත්ත මංසන්ධිය ආසන්නයේදී එම අනතුර සිදුවී තිබුණි. එසේ ඉවතට විසිවූ එක් අයෙක් එම බස් රථයේ කොන්දොස්තරවරයා බව පොලීසිය පැවසීය. පසුව ඔවුන් දෙදෙනා කොළඹ ජාතික රෝහලට ප්‍රතිකාර සඳහා ඇතුළු කර ඇති අතර එහිදී කොන්දොස්තරවරයා මරණයට පත්වී තිබේ. ඔහු 69 හැවිරිදි බදුල්ල ප්‍රදේශයේ පුද්ගලයෙකි.", "url": "https://sinhala.adaderana.lk/news/203497"},
{"title": "වෙළෙඳසැල් හිමිකරුට එල්ල වූ මාරාන්තික ප්‍රහාරය", "body": "වෙළෙඳසැලකට පැමිණි පුද්ගලයෙකු එහි හිමිකරුට තියුණු ආයුධයකින් පහරදී ඝාතනය කර තිබේ.  ඊයේ (18) එම සිදුවීම වාර්තා වී තිබුණේ, ඇල්පිටිය පොලිස් වසමේ නවදගල ප්‍රදේශයේදීය.  එලෙස මියගොස් ඇත්තේ, 63 හැවිරිදි ඉහළ නවදගල, ඇල්පිටිය ප්‍රදේශයේ පදිංචිකරුවෙකි. බීමත්ව වෙළෙඳසැලට පැමිණි පුද්ගලයෙකු විසින් එම ඝාතනය සිදුකර ඇති බවට පොලීසිය සිදුකළ විමර්ශනයේදී අනාවරණය වී තිබේ. සැකකරුද තුවාල ලබා ඇල්පිටිය රෝහලට ඇතුළත් කර ඇති බව පොලීසිය පවසයි. සැකකරු වයස අවුරුදු 34ක් වන නවදගල ප්‍රදේශයේ පදිංචිකරුවෙකි. මෘත ශරීරය ඇල්පිටිය රෝහලේ මෘත ශරීරාගාරයේ තැන්පත් කර ඇත.  ඇල්පිටිය පොලීසිය වැඩිදුර විමර්ශන පවත්වාගෙන යනු ලබයි.", "url": "https://sinhala.adaderana.lk/news/203520"},
{"title": "විදුලි ගාස්තු ඉහළ දැමීමේ අවදානමක්", "body": "පවතින වියළි කාලගුණ තත්ත්වය ඉදිරියටත් පැවතියහොත් විදුලි ගාස්තු ඉහළ දැමීමට සිදුවිය හැකි  බව විදුලිබල හා බලශක්ති අමාත්‍ය ඉංජිනේරු කුමාර ජයකොඩි මහතා පවසයි. ජාතික ජන බලවේගයේ මාතලේ දිස්ත්‍රික් ඉංජිනේරු හමුවට ඊයේ (23) එක්වෙමින් අමාත්‍යවරයා ඒ බව ප්‍රකාශ කළේය.", "url": "https://sinhala.adaderana.lk/news/207000"},
{"title": "ජීවිත බිලිගත් මාරක අනතුරු", "body": "ප්‍රදේශ කිහිපයක දී ඊයේ (01) සිදුවූ යතුරු පැදි අනතුරු වලින් පුද්ගලයින් තිදෙනෙකු සහ කාන්තාවක් මියගොස් තිබේ.  මෙම අනතුරු සිදුව ඇත්තේ සීදූව, පමුණුගම, ඇඹිලිපිටිය සහ කඩවත යන ප්‍රදේශවල බව පොලීසිය පවසයි. ඊයේ පස්වරුවේ කොළඹ - මීගමුව මාර්ගයේ ලියනගේමුල්ල ප්‍රදේශයේදී මීගමුව දෙස සිට කොළඹ දෙසට ධාවනය වූ යතුරු පැදියක් පැදිකරුට පාලනය කර ගත නොහැකිව මාර්ගයෙන් ඉවතට පැන විදුලි රැහැන් කණුවක ගැටී අනතුරක් සිදුව ඇත.  අනතුරින් බරපතල තුවාල ලැබූ යතුරු පැදිකරු, පසු පැදිකාරිය සහ කුඩා දරුවන් දෙදෙනෙකු මීගමුව රෝහලට ඇතුලත් කිරීමේදී පැදිකරු මියගොස් තිබේ. මියගොස් ඇත්තේ අවුරුදු 39 ක් වූ මුදුකටුව, මාරවිල ප්‍රදේශයේ පදිංචිකරුවෙකි. සීදූව පොලිසිය වැඩිදුර විමර්ශන සිදු කරනු ලබයි. මේ අතර, ඇලකන්ද - මීගමුව මාර්ගයේ තල්දියවත්ත ප්‍රදේශයේදී ඇලකන්ද දෙස සිට මීගමුව දෙසට ධාවනය වූ යතුරු පැදියක් පැදිකරුට පාලනය කර ගත නොහැකිව මාර්ගයෙන් ඉවතට පැන කම්බි කණුවක ගැටී අනතුරක් සිදුව ඇත. අනතුරින් බරපතල තුවාල ලැබූ යතුරු පැදිකරු, පසු පැදිකරු රාගම රෝහලට ඇතුලත් කිරීමේදී පැදිකරු මියගොස් තිබේ. මරණකරු වයස අවුරුදු 26 ක් වූ සංඝමිත්තා මාවත, කොටහේන ප්‍රදේශයේ පදිංචිකරුවෙකි. අනතුර සම්බන්ධයෙන් පමුණුගම පොලීසිය වැඩිදුර විමර්ශන සිදු කරයි. එමෙන්ම, ඊයේ රාත්‍රියේ ඇඹිලිපිටිය - රත්නපුර මාර්ගයේ හිඟුරආර ප්‍රදේශයේදී ඇඹිලිපිටිය දෙස සිට රත්නපුර දෙසට ධාවනය වූ යතුරු පැදියක් මාර්ගය අයිනේ නතර කර තිබූ ලොරි රථයක ගැටී අනතුරක් සිදුව ඇත. අනතුරින් බරපතල තුවාල ලැබූ යතුරු පැදිකරු ඇඹිලිපිටිය රෝහලට ඇතුලත් කර ප්‍රථිකාර ලබමින් සිටියදී මියගොස් තිබේ. මියගොස් ඇත්තේ 36 ක් වූ නව නගරය, ඇඹිලිපිටිය ප්‍රදේශයේ පදිංචිකරුවෙකි. අනතුර සම්බන්ධයෙන් ලොරි රථ රියදුරු අත්අඩංගුවට ගෙන ඇති අතර ඇඹිලිපිටිය පොලීසිය වැඩිදුර විමර්ශන සිදු කරනු ලබයි. මේ අතර, ඊයේ පෙරවරුවේ කඩවත අධිවේගී පිවිසුම් මාර්ගයේ සුවත උයන විදුලි සංඥා කණුව අසලදී කඩවත දෙස සිට සුවත උයන දෙසට ධාවනය වූ කැබ් රථයක් යතුරු පැදියකට ඉස්සර කිරීමට යාමේදී යතුරු පැදියේ ගැටී අනතුරක් සිදුව තිබේ. අනතුරින් බරපතල තුවාල ලැබූ පසුපැදිකාරිය රාගම රෝහලට ඇතුලත් කර ප්‍රථිකාර ලබමින් සිටියදී මියගොස් ඇත. මියගොස් ඇත්තේ 34 හැවිරිදි ගෝනහේන, කඩවත ප්‍රදේශයේ පදිංචිකාරියකි. අනතුර සම්බන්ධයෙන් කැබ් රථය පැද වූ රියදුරු අත්අඩංගුවට ගෙන තිබේ. කඩවත පොලීසිය වැඩිදුර විමර්ශන සිදු කරනු ලබයි.", "url": "https://sinhala.adaderana.lk/news/203946"},
{"title": "උසස් පෙළ විභාගය ගැන අපේක්ෂකයින්ට දැනුම්දීමක්", "body": "සැලසුම් කළ පරිදි හෙට (04) දිනයේ සිට අධ්‍යයන පොදු සහතික පත්‍ර උසස් පෙළ විභාගයේ දෙවන අදියර ආරම්භ කෙරෙන බව විභාග දෙපාර්තමේන්තුව පවසයි. දිවයිනට බලපා තිබූ අයහපත් කාලගුණික තත්ත්වය හේතුවෙන් නොවැම්බර් මස 27 වන දින සිට අද (03) දිනය දක්වා දින 06ක කාලයක් උසස් පෙළ විභාගය නොපැවැත්වුණි. කෙසේවෙතත් විභාග කාලසටහනේ සඳහන් පරිදි හෙට දිනයේ සිට විභාග කටයුතු සිදුකෙරෙන බව අද පැවති මාධ්‍ය හමුවකදී විභාග කොමසාරිස් ජනරාල් අමිත් ජයසුන්දර මහතා සඳහන් කළේය. එමෙන්ම ඒ මහතා පැවසුවේ තවදුරටත් ප්‍රවාහනය සහ මාර්ගවල යම් ගැටලුසහගත තත්ත්වයන් තිබේ නම් එම සියලුම ගැටලු සම්පූරණයෙන්ම විසඳීමට කටයුතු කරන බවය. ඒ සම්බන්ධයෙන් අදාළ නිලධාරීන්ට අවශ්‍ය උපදෙස් ලබාදී ඇති බවද ඒ මහතා වැඩදුරටත් පැවසීය.", "url": "https://sinhala.adaderana.lk/news/204007"},
{"title": "මූල්‍ය වංචාවකට අදාළ සැකකරුවෙක් අත්අඩංගුවට", "body": "පරිගණක අපරාධ විමර්ශන වයඹ පළාත් ඒකකය විසින් මුදල් වංචාවකට සම්බන්ධ සැකකරුවෙකු අත්අඩංගුවට ගෙන තිබේ. අන්තර්ජාලය හරහා මුදල් උපයාගත හැකි බවට පවසා සමාජ මාධ්‍ය ඔස්සේ සම්බන්ධ වූ පුද්ගලයෙකු රවටා මෙම මුදල් වංචාව සිදුකර ඇත. රුපියල් ලක්ෂ 05කට අධික මුදලක් සැකකරු විසින් එලෙස ගිණුම්ගත කරවා වංචාව සිදුකර ඇති බව පැවසෙයි. එම පැමිණිල්ල මත විමර්ශන සිදුකර ඊයේ (05) දින වංචාවට සම්බන්ධ සැකකරුවෙකු අත්අඩංගුවට ගෙන තිබේ. අත්අඩංගුවට ගත් සැකකරු වයස අවුරුදු 22ක් වන දිගන ප්‍රදේශයේ පදිංචිකරුවෙකි. පරිගණක අපරාධ විමර්ශන වයඹ පළාත් ඒකකය වැඩිදුර විමර්ශන සිදුකරයි.", "url": "https://sinhala.adaderana.lk/news/204089"},
{"title": "බිරිඳ රෝහලට - සැමියා සහ අනියම් බිරිඳ අත්අඩංගුවට", "body": "වස්කඩුව ගාලු පාරේ තෙමහල් ගොඩනැගිල්ලකින් ඇද වැටී කාන්තාවක් තුවාල ලබා ඇති බව කළුතර උතුර පොලීසිය පවසයි. මෙසේ රෝහල් ගත කර ඇත්තේ, මාතර වැලිගම ප්‍රදේශයේ පදිංචි 29 හැවිරිදි කාන්තාවකි. තුවාල ලැබූ කාන්තාවගේ සැමියා ඔහුගේ අනියම් බිරිඳ සමග එම තෙමහල් ගොඩනැගිල්ලේ ඉහළම මහලේ මාස තුනක පමණ සිට පදිංචිව සිට ඇත. මීට දින දෙකකට පෙර සැමියා තුවාල ලැබු කාන්තාව බලහත්කාරයෙන් නිවසේ රඳවාගෙන සිට ඇති බවට තොරතුරු ලැබී ඇතැයි පොලීසිය පැවසීය. රෝහල් ගතකර ඇති කාන්තාව රෙදි පටිවලින් සැකසූ ආධාරයකින් ජනේලයෙන් පැන පහළට බැසීමට උත්සාහ කිරීමේදී ඇද වැටී ඇති බවට මෙතෙක් කළ පරීක්ෂණවලදී අනාවරණය වී තිබේ. තුවාල ලැබූ කාන්තාව කළුතර ශික්ෂණ රෝහලේ ප්‍රතිකාර ලබමින් සිටී. සැකකාර සැමියා සහ ඔහුගේ අනියම් බිරිඳ අත්අඩංගුවට ගෙන ඇති අතර, කළුතර උතුර ස්ථානාධිපති ප්‍රධාන පොලිස් පරීක්ෂක දමිත් ජයතිලක මහතාගේ ප්‍රධානත්වයෙන් පරීක්ෂණ පවත්වයි.", "url": "https://sinhala.adaderana.lk/news/203553"},
{"title": "කාලගුණයෙන් රතු නිවේදනයක්", "body": "දිවයින වටා වන ගැඹුරු හා නොගැඹුරු මුහුදු ප්‍රදේශ සහ ගොඩබිම සඳහා කාලගුණයෙන් රතු නිවේදනයක් නිකුත් කර තිබේ. අද (29) පස්වරු 6 එම නිවේදනය නිකුත් කර ඇති අතර, ජනතාවට අවධානයෙන් පසුවෙන ලෙස කාලගුණවිද්‍යා දෙපාර්තමේන්තුව දැනුම්දෙයි. නිරිත දිග බෙංගාල බොක්ක ප්‍රදේශයේ පැවති ගැඹුරු පීඩන අවපාතය අද පස්වරු 2.30 පමණ වන විට සුළි කුණාටුවක් දක්වා වර්ධනය වී ත්‍රිකුණාමලයට කිලෝමීටර් 310ක් පමණ ඊසාන දෙසින් සහ කන්කසන්තුරය සිට කිලෝමීටර් 280 පමණ ඊසාන දෙසින් පිහිටා තිබුණි.  එය සුළි කුණාටුවක් ලෙසින් බස්නාහිරට බරව වයඹ දෙසට ගමන් කර තමිල්නාඩු වෙරළ වෙත හෙට (30) දින ගමන් කිරීමට වැඩි හැකියාවක් ඇති බව කාලගුණවිද්‍යා දෙපාර්තමේන්තුව නිවේදනය කරයි. අද දිනයෙන් පසු දිවයිනේ කාලගුණයට මෙම පද්ධතිය මඟින් වන බලපෑම ක්‍රමයෙන් අවම වනු ඇතැයි බලාපොරොත්තු වේ. දිවයිනේ උතුරු සහ උතුරු-මැද පළාත් වලත් ත්‍රිකුණාමලය දිස්ත්‍රික්කයේත් විටින් විට වැසි හෝ ගිගුරුම් සහිත ඇති වේ.  උතුරු පළාතේ ඇතැම් ස්ථානවලට මි.මී. 100ට වැඩි තද වැසි ඇතිවිය හැකිය. බස්නාහිර, සබරගමුව සහ වයඹ පළාත්වලත් ගාල්ල, මාතර, මාතලේ සහ මහනුවර දිස්ත්‍රික්කවලත් විටින් විට වැසි ඇතිවේ.  සෙසු ප්‍රදේශවල සවස් කාලයේදී හෝ රාත්‍රී කාලයේදී තැනින් තැන වැසි හෝ ගිගුරුම් සහිත වැසි ඇතිවේ. උතුරු, උතුරුමැද, වයඹ, නැගෙනහිර, මධ්‍යම සහ දකුණු පළාත්වල විටින් විට හමන පැ.කි.මී. 60ක පමණ තද සුළං ඇතිවිය හැකිය.", "url": "https://sinhala.adaderana.lk/news/203874"},
{"title": "මදුරන්කුලියේ සැකකටයුතු මරණයක්", "body": "මදුරන්කුලිය පොලිස් වසමේ වජිරවත්ත මාර්ගයට හැරෙන හන්දිය අසල පිහිටි බස් නැවතුම්පොළක සැකකටයුතු ලෙස මියගිය පුද්ගලයෙකුගේ සිරුරක් සොයාගෙන තිබේ. මදුරන්කුලිය පොලිස් ස්ථානයට ලද පැමිණිල්ලක් මත සිදුකළ විමර්ශනයකින් අනාවරණය වී ඇත්තේ, මෙම මරණය අද (10) අළුයම සිදුව ඇති බවය. ඔහු පුත්තලම රෝහලට ඇතුළත් කරන විටත් මිය ගොස් සිට ඇත. මරණකරු වයස අවුරුදු 55ක් වූ මදුරන්කුලිය ප්‍රදේශයේම පදිංචිකරුවෙක්ය. මරණය සිදු වූ ආකාරය සම්බන්ධයෙන් මෙතෙක් තොරතුරු අනාවරණය වී නොමැති අතර, මරණකරු රාත්‍රී කාලයේ හිතවතුන් පිරිසක් සමග මත්පැන් පානය කර ඇති බවට තොරතුරු අනාවරණය වී ඇති බව පොලීසිය පවසයි.  මදුරන්කුලිය පොලීසිය මේ පිළිබඳ වැඩිදුර විමර්ශන සිදු කරනු ලබයි.", "url": "https://sinhala.adaderana.lk/news/204217"},
{"title": "තවත් ඝාතනයක සුලමුල හෙළිවෙයි", "body": "ඉපලෝගම පොලිස් වසමේ වලවේගම පාසල ආසන්නයේ නිවසක් තුළ පුද්ගලයෙකු වැටී සිටි පුද්ගලයෙකු සැකකටයුතු ලෙස මියගොස් සිටින බවට පොලීසියට ලද පණිවුඩයක් මත විමර්ශන ආරම්භ කර තිබේ. පසුගිය 8 වනදා සවස මෙය සිදුව ඇති අතර, මිය ගොස් ඇත්තේ, අවුරුදු 37ක් වූ වලවිවේගම ප්‍රදේශයේ පදිංචිකරුවෙකි. පොලීසිය සිදුකළ විමර්ශනයේදී මරණකරු වැටී සිටි ස්ථානයේ අධික ලෙස රුධිරය වහනය වූ ආකාරය නිරීක්ෂණය වී ඇති අතර මෙම මරණය මනුෂ්‍ය ඝාතනයක් බවට අනාවරණය වී ඇත.  මරණකරු විසින් ඔහුගේ නිවස තුළ පෙර දින රාත්‍රී කාලයේ තවත් පුද්ගලයෙකු සමඟ මත්පැන් පානය කර ඇති අතර එහිදී ඇතිවූ සිද්ධියකදී මෙම ඝාතනය සිදුකර ඇති බවට දැනට පොලීසිය සැක කරනු ලබයි.  මෘත ශරීරය මහෙස්ත්‍රාත් පරික්ෂණය සඳහා පොලිස් ආරක්ෂාව යටතේ සිද්ධිය වූ ස්ථානයේ ඇත.  අපරාධයට සම්බන්ධ සැකකරු අත්අඩංගුවට ගැනීම සඳහා ඉපලෝගම පොලිසිය වැඩිදුර විමර්ශන සිදුකරනු ලබයි.", "url": "https://sinhala.adaderana.lk/news/204180"},
{"title": "පාර්ලිමේන්තු මන්ත්‍රීවරුන් වෙනුවෙන් තෙදින වැඩමුළුව අද ඇරඹෙයි", "body": "10 වන පාර්ලිමේන්තුවේ මන්ත්‍රීවරුන් වෙනුවෙන් සිදුකරන වැඩමුළුව අද (25) ආරම්භ වේ. ඒ අනුව අද දිනයේ සිට තෙදිනක් පුරා මෙම වැඩමුළු පැවැත්වෙනු ඇත. මෙහිදී පාර්ලිමේන්තු සම්ප්‍රදායන් ඇතුළු කරුණු රැසක් පිළිබඳව මන්ත්‍රීවරුන් දැනුවත් කිරීමට නියමිතය. සෑම පාර්ලිමේන්තු මැතිවරණයක් අවසානයේ තේරීපත් වන මන්ත්‍රීවරුන් වෙනුවෙන් මෙවැනි වැඩමුළුක් සංවිධාන කරනු ලබයි.", "url": "https://sinhala.adaderana.lk/news/203704"},
{"title": "විදුලි ගාස්තුව ගැන අවසන් වාර්තාව ජනවාරි මස 17 වනදාට", "body": "විදුලි ගාස්තු සංශෝධනය සම්බන්ධයෙන් මහජන අදහස් ලබා ගැනීමට අදාළ වාචික සැසි ලබන 27 වනදා සිට ආරම්භ කෙරෙන බව ශ්‍රී ලංකා මහජන උපයෝගිතා කොමිෂන් සභාව පවසයි. ගාස්තු සංශෝධනය සම්බන්ධයෙන් විදුලි බල මණ්ඩලය ඉදිරිපත් කළ යෝජනාව සහ මහජන උපයෝගිතා කොමිෂන් සභාව ඊට අදාළව ඉදිරිපත් කළ ප්‍රතියෝජනාව පිළිබදව මෙම සැසිවල දී මහජන අදහස් ලබා ගැනීමට නියමිතය. ඉදිරි මාස 6ක කාලය සඳහා ගාස්තු සංශෝධනයක් සිදුනොකළ යුතු බවට ලංකා විදුලි බල මණ්ඩලය පසුගියදා මහජන උපයෝගිතා කොමිෂන් සභාව වෙත යෝජනා ඉදිරිපත් කර තිබුණි. ඒ සම්බන්ධයෙන් ප්‍රතියෝජනා ඉදිරිපත් කරමින් මහජන උපයෝගිතා කොමිෂන් සභාව සඳහන් කර තිබුණේ සියයට 10ත් 20ත් අතර ප්‍රතිශතයකින් විදුලි ගාස්තු අඩු කිරීමේ හැකියාව පවතින බවය. ඒ අනුව මෙම යෝජනා සම්බන්ධයෙන් මහජන අදහස් ලිඛිතව ලබා ගැනීමේ කටයුතු පසුගිය 17 වනදා සිට ආරම්භ වූ අතර වාචික සැසි ලබන 27 වනදා මහනුවර ප්‍රදේශයෙන් ආරම්භ කිරීමට කටයුතු යොදා ඇති බව මහජන උපයෝගිතා කොමිෂන් සභාව පවසයි. වාචික සහ ලිඛිත අදහස් ලබා ගැනීමෙන් අනතුරුව සිය අවසන් වාර්තාව ජනවාරි මස 17 වනදා ඉදිරිපත් කිරීමට පියවර ගන්නා බව මහජන උපයෝගිතා කොමිෂන් සභාවේ සන්නිවේදන අංශයේ අධ්‍යක්ෂ ජයනාත් හේරත් මහතා පැවසුවේය.", "url": "https://sinhala.adaderana.lk/news/204642"},
{"title": "විදෙස් කතට කරදර කළ තරුණයා අත්අඩංගුවට", "body": "උණවටුන සංචාරක හෝටලයක නවාතැන්ගෙන සිටි රුසියානු ජාතික කාන්තාවකට ලිංගික අතවර කිරීමට තැත් කළ පුද්ගලයෙකු අත්අඩංගුවට ගත් බව උණවටුන සංචාරක පොලීස් ඒකකය පවසයි. මෙලෙස අත්අඩංගුවට ගෙන ඇත්තේ එම හෝටලේම නවාතැන්ගෙන සිටි 24 හැවිරිදි නොච්චියාගම පදිංචි තරුණයෙකි. තමා නවාතැන් ගෙන සිටින කාමරය අසලට නිරුවතින් පැමිණි පුද්ගලයෙකු තමන්ට අතවර කිරීමට උත්සාහ කළ බව මෙම රුසියානු කාන්තාව විසින් සංචාරක පොලීසියට පැමිණිලි කර තිබේ. ඒ අනුව පරීක්ෂණ පැවැත්වූ උණවටුන සංචාරක පොලිස් ඒකකයේ නිලධාරීන් විසින් සැකකරු අත්අඩංගුවට ගෙන තිබේ. අත්අඩංගුවට ගත් සැකකරු හෙට (28) ගාල්ල මහෙස්ත්‍රාත්  අධිකරණයට ඉදිරිපත් කිරීම නියමිතය.", "url": "https://sinhala.adaderana.lk/news/204782"},
{"title": "යතුරුපැදි අනතුරකින් අයෙකු මරුට", "body": "අංක තහඩු නොමැති යතුරුපැදියක් පැදවූ පුද්ගලයෙකු බෝකුන්දර නිවන්තිඩිය ප්‍රදේශයේදී ලොරියක ගැටී ජීවිතක්ෂයට පත්ව ඇතැයි පොලීසිය පවසයි. මෙලෙස මියගොස් ඇත්තේ වේරහැර ගංගාරාම කහටගහවත්ත ප්‍රදේශයේ පදිංචිව සිටි මදුරංග අසිත ප්‍රනාන්දු පෙරේරා නම් 30 හැවිරිදි අයෙකි. මියගිය පුද්ගලයා යතුරුපැදියෙන් මහරගම දෙස සිට බෝකුන්දර දෙසට පැමිණීමේදී ඔහුගෙන් යතුරුපැදිය ගිලිහී ඉදිරියෙන් පැමිණි ලොරි රථයේ ගැටී තිබේ. අනතුරට පත් යතුරුපැදිය මෙරට ලියාපදිංචි කළ නොහැකි අධිබල ධාරිතාවයෙන් යුත් යතුරුපැදියක් බවට පොලීසිය සැක කරන අතර ඒ සම්බන්ධව විමර්ශන ක්‍රියාත්මක කර ඇතැයිද පොලීසිය පවසයි. සිද්ධිය සම්බන්ධව පිළියන්දල පොලිසිය වැඩිදුර විමර්ශන පවත්වයි.", "url": "https://sinhala.adaderana.lk/news/204364"},
{"title": "දුම්රියේ ගැටී පුද්ගලයෙක් මරුට", "body": "මරදාන සිට ගාල්ල දක්වා ධාවන වූ රාත්‍රි තැපැල් දුම්රියේ ගැටී පුද්ගලයෙකු මියගොස් තිබේ. මෙම පුද්ගලයා ඊයේ රාත්‍රීයේ දුම්රියේ ගැටී තිබුණේ අම්බලන්ගොඩ ධර්මාශෝක විද්‍යාල මාවතේ පිහිටි දුම්රිය ගෙට්ටුව අසලදීය. එලෙස මියගොස් ඇත්තේ, අම්බලන්ගොඩ පදිංචිව සිටි 54 හැවිරිදි   පුද්ගලයෙකි. මරණකරුගේ බිරිඳ මින් පෙර අසනීප තත්ත්වයක් හේතුවෙන් මියගොස් ඇති බවත් ඒ හේතුවෙන් ඔහු නිවසේ තනිව වාසය කරමින් සිට ඇති බව අනාවරණය වන බව පොලීසිය පවසයි. සිද්ධිය සම්බන්ධයෙන් අම්බලන්ගොඩ පොලීසිය වැඩිදුර විමර්ශන පවත්වාගෙන යනු ලබයි.", "url": "https://sinhala.adaderana.lk/news/204816"},
{"title": "සම්බාහන මධ්‍යස්ථානවලට කඩාපනින අමුතු හොරු", "body": "සොරාගත් යතුරුපැදිවලින් ගොස් තියුණු ආයුධ රැගෙන සම්බාහන ආයතනවලට කඩාවැදී එහි රැඳී සිටින තරුණියන්ගේ දේපොළ කොල්ලකෑමේ යෙදුණු පුද්ගලයන් දෙදෙනෙකු අත්අඩංගුවටගත් බව බස්නාහිර පළාත දකුණු දිසාව අපරාධ කොට්ඨාසය පවසයි.  ඒ අතර යතුරුපැදී සොරාගෙන ඒ සඳහා ලබාදුන් සේදවත්තේ ජම්බෝ නමැත්තා ද සිටින බව පොලීසිය කියයි. අත්අඩංගුවටගත් සැකකරුවන් දෙදෙනා ඩුබායි රාජ්‍යයට පළාගොස් සැඟව සිටින සංවිධානාත්මක අපරාධකරුවකු සහ මත්ද්‍රව්‍ය ජාවාරම්කරුවෙකු වන සේදවත්තේ කසුන් නැමැත්තාගේ සමීපතමයන් දෙදෙනෙකු බව වාර්තා වෙයි. සැකකරුවන් එලෙස කොල්ලකෑමට යොදාගෙන තිබූ, ඉකුත් සැප්තැම්බර් මාසයේදී කොස්ගම පොලිස් වසමෙන් සොරාගත් යතුරුපැදියක්ද පොලීසිය මඟින් සොයාගෙන ඇත. ඝාතන සිද්ධීන් රැසකට යොදාගත් යතුරුපැදී සහ ත්‍රිරෝද රථ කිහිපයක් සේදවත්ත මත්ද්‍රව්‍ය ජාවාරම්කරුවෙකුගේ සුඛෝපභෝගී නිවසක සඟවා තිබෙන බවට බස්නාහිර පළාත දකුණු දිසාව අපරාධ කොට්ඨාසයට ලැබුණු තොරතුරකට අනුව මීට දින කිහිපයකට ඉහතදී එම නිවස වටලා යතුරුපැදි තුනක් ත්‍රිරෝද රථ තුනක් සමඟ එම ජාවාරම්කරුගේ සමීපතමයෙකු අත්අඩංගුවට ගනු ලැබූ බව පොලීසිය කීය.  එම අවස්ථාවේ සේදවත්තේ කසුන් නමැත්තා ඩුබායි රාජ්‍යයේ සිට අත්අඩංගුවට ගත් පුද්ගලයාට ලබාදුන් දුරකථන සංවාදයකට සවන් දුන් පොලිස් නිලධාරීන් ඒ ඔස්සේ සිදුකළ විමර්ශනවල ප්‍රතිඵලයක් ලෙස තොටලග, මෝදර උයන නිවාස සංකීර්ණයේදී එම කල්ලියේ ප්‍රබල සාමාජිකයෙකු  අත්අඩංගුවට ගැනීමට සමත්විය. එම සැකකරුගෙන් සිදුකළ ප්‍රශ්න කිරීමේදී ඉකුත් මාස කිහිපය තුළ තලංගම, පෑලියගොඩ සහ මිරිහාන පොලිස් වසම්වල සම්බාහන ආයතනවලට යතුරුපැදිවලින් ගොස් තියුණු ආයුධ රැගෙන කඩාවැදී එහි රැඳී සිටි තරුණියන්ගේ දේපොළ කොල්ලකෑම් සිදුකළේ තවත් පුද්ගලයෙකු එක්ව සමග බවත් ඒ සඳහා සේදවත්තේ ජම්බෝ නැමැත්තා යතුරුපැදි සොරාගෙන ලබාදුන් බවත් පොලීසියට අනාවරණ කර තිබුණි. ඒ අනුව එම පුද්ගලයන් අත්අඩංගුවට ගැනීම සඳහා පොලීසිය ඒ මොහොතේම මෙහෙයුමක් ක්‍රියාත්මක කළ ද සොරාගත් යතුරුපැදි සන්තකයේ තබා ගත් පුද්ගලයා ප්‍රදේශයෙන් පළාගොස් ඇති බව සඳහන් ය.", "url": "https://sinhala.adaderana.lk/news/204187"},
{"title": "රුපියල් බිලියන 28ක මත්ද්‍රව්‍ය හා මත්පෙති නාවික හමුදා භාරයට", "body": "2024 වසරේදී සිදුකළ මෙහෙයුම් මගින් රුපියල් මිලියන 28,158කට අධික දළ වටිනාකමකින් යුත් මත්ද්‍රව්‍ය හා මත්පෙති නාවික හමුදා භාරයට ගෙන තිබේ. නිවේනදයක් නිකුත් කරමින් නාවික හමුදාව පවසා සිටියේ, පොලීසිය, පොලිස් මත්ද්‍රව්‍ය නාශක කාර්යංශය, පොලිස් විශේෂ කාර්ය බළකාය සහ සුරාබදු දෙපාර්තමේන්තුව ඇතුළු නීතිය ක්‍රියාත්මක කරනු ලබන ආයතන සමඟ එක්ව සිදුකළ විශේෂ ඒකාබද්ධ බුද්ධි මෙහෙයුම්වලින් එම හෙරොයින් සොයා ගෙන ඇති බවය. මීට අමතරව එම මෙහෙයුම් සඳහා ඉන්දීය නාවික හමුදාව සහ මාලදිවයින් වෙරළආරක්‍ෂක බළකාය සහායද ලැබුණු බව නාවික හමුදාව පවසයි.  2024 වර්ෂයේ දී රුපියල් මිලියන 15,554කට අධික දළ වටිනාකමකින් යුත් හෙරොයින් කිලෝග්‍රෑම් 622කට අධික තොගයක්, රුපියල් මිලියන 11,508කට අධික දළ වටිනාකමකින් යුත් අයිස් කිලෝග්‍රෑම් 121 කට අධික තොගයක් නාවික හමුදා භාරයට ගෙන තිබුණි. එමෙන්ම රුපියල් මිලියන 700කට අධික දළ වටිනාකමකින් කේරළ ගංජා කිලෝග්‍රෑම් 1,752කට අධික තොගයක්, රුපියල් මිලියන 23කට අධික දළ  වටිනාකමකින් දේශීය ගංජා කිලෝග්‍රෑම් 119 කට අධික තොගයක් සහ රුපියල් මිලියන 373 කට අධික දළ වීථි වටිනාකමකින් යුත් මත්පෙති 1,179,746ක තොගයක් අත් අඩංගුවට ගත් බව නාවික හමුදාව සඳහන් කළේය. එාසේම නාවික හමුදාවේ තොරතුරු මත පොලීසිය හා පොලිස් විශේෂ කාර්ය බළකාය, දේශීය ගංජා පැළ 107626ක් ද අත්අඩංගුවට ගෙන විනාශ කිරීමට සමත්විය.  මත්ද්‍රව්‍ය ජාවාරම සම්බන්ධයෙන් දේශිය ධිවර යාත්‍රා 21ක් සමඟ සැකකරුවන් 230ක්, අත්අඩංගුවට ගෙන ඉදිරි නීතිමය කටයුතු සඳහා යොමු කර ඇති අතර, 2024 වර්ෂයේ නීතියේ රැහැනට හසුකරගත් තහනම් මත්ද්‍රව්‍ය සහ මත්පෙති තොගයේ දළ වටිනාකම රුපියල් මිලියන 28,158 කට අධික බව වාර්තා වෙයි. එමෙන්ම, පසුගිය වර්ෂය තුලදී සිදුකල මෙහෙයුම් මඟින්, නීති විරෝධී ලෙස අලෙවි කිරීමට තැත්කල මත්පැන් බෝතල් 226 ක තොගයක් සමඟ සැකකරුවන් 02 ක්, නීතිවිරෝධී දුම්වැටි 234670 ක තොගයක්, මදන මෝදක 972 ක තොගයක් සමඟ සැකකරුවන් 52 ක්, ගජමුතු 11 ක ප්‍රමාණයක් හා නීතිවිරෝධී ලෙස විදේශ ගත කිරීමට සූදානම් කර තිබූ රත්‍රං කිලෝග්‍රෑම් 04 කට අධික තොගයක් සමඟ සැකකරුවන් 14 ක්, මෙරට මුහුදු කලාපය ඔස්සේ වන සතුන් ජාවාරම් කල යාත්‍රාවක්  සමඟ පුද්ගලයින් 05 ක්ද නාවික හමුදාව මගින් නීතියේ රැහැනට හසුකර දී ඇත. පසුගිය වසර තුළදී, නීතිවිරෝධී ලෙස මුහුදු මාර්ගයෙන් මෙරටට රැගෙන ඒමට තැත්කල බීඩී කොළ කිලෝග්‍රෑම් 65,687 කට අධික තොගයක්, වියළි කහ කිලෝග්‍රෑම් 7,272 කට අධික තොගයක්, ඉඟුරු කිලෝග්‍රෑම් 368කට අධික තොගයක්, කෘෂි රසායනික දියර බෝතල් 8330 ක් හා පැකට් 56,786 ක්, රූපලාවන්‍ය නිෂ්පාදන 727ක තොගයක් සමඟ ශ්‍රී ලාංකික සැකකරුවන් 81 දෙනෙකු සහ ඉන්දීය ජාතික සැකකරුවන් 03 දෙනෙකු හා ඉන්දීය ඩව් යාත්‍රාවක් නාවික හමුදාව විසින් නීතියේ රැහැනට හසුකර දී තිබේ. නීතිවිරෝධී සංක්‍රමණ සහ මිනිස් ජාවාරම් මැඩපැවැත්වීම සඳහා නාවික හමුදාව නිරන්තරයෙන් මෙහෙයුම් සිදු කරනු ලබන අතර, 2024 වසරේ සිදුකල මෙහෙයුම් මඟින් නීතිවිරෝධී ලෙස ඉන්දියා‍වේ සිට ශ්‍රී ලංකාවට සංක්‍රමණය වීමට උත්සහකළ පුද්ගලයින් 20ක් රැගත් යාත්‍රාවක් නාවික හමුදා භාරයට ගෙන ඉදිරි නීතිමය කටයුතු සඳහා යොමු කර ඇත.", "url": "https://sinhala.adaderana.lk/news/205097"},
{"title": "හිත රිදුණු අහිංසකාවිය ජීවිතය හැරයයි", "body": "තම පෙම්වතා වෙනත් සබඳතාවයක් පවත්වාගෙන යන බවට සැක සිතී තරුණියක් මුන්දලම නවඩන්කුලම ප්‍රාදේශයෙදී දුම්රියට පැන සියදිවි නසාගෙන ඇති බව මුන්දලම පොලීසිය පවසයි. මෙලෙස අවාසනාවන්ත ලෙස ජීවිතයෙන් සමුගෙන ඇත්තේ, මුන්දලම නුගසෙවන ගම පදිංචිව සිටි ආර් .ඒ. පියුමි මල්ශානී නැමති 20 හැවිරිදි පුද්ගලික ඇඟලුම් ආයතනයක සේවය කරමින් සිටි සේවිකාවකි. මාරවිල ප්‍රදේශයේ ඇඟලුම් ආයතනක සේවය කරමින් සිට ඇති තරුණිය එම ඇඟලුම් ආයතනයේම සේවය කරනු ලබන තරුණයකු සමග ප්‍රේම සම්බන්ධතාවයක් පවත්වාගෙන ගොස් ඇති බවත් එම තරුණයාද නිතර තරුණියගේ නිවසට පැමිණ ඇති බවත් පොලීසියට අනාවරණය වී තිබේ. කෙසේ වෙතත් දෙදෙනා අතර නිරන්තයෙන් දුරකථන ඇම්තුම්වලදී බහින් බස්වීම් සිදුවන බව ඇගේ මව පොලීසියට ප්‍රකාශක් ලබා දී ඇත. එක්වරම තරුණිය නිවසින් පිටව මුහුණ සෝදාගෙන බව මවට පවසා නිවසින් බැහැරව ගොස් ඇත. පසුව මව ඈත දුම්රියක් පැමිණෙන බව දැක දියණියට කෑ ගසා ඇති අතර, දියණිය මවට අත වනා එක්වරම දුම්රිය මාර්ගයේ බිම වාඩිවූ බව වාර්තා වේ. දුම්රියේ ගැටී බරපතළ තුවාල ලැබූ දියණිය එම ස්ථානයේ ම මියගොස් ඇති අතර, සිරුර පුත්තලම මුලික රෝහලේ තැන්පත් කර තිබේ. ඉතා රූමත් තරුණියක් වන මියගිය තරුණිය ටික් ටෝක් සමාජ මාධ්‍ය තුළ ජනප්‍රිය චරිතයක් බවත් ඇයට විශාල ග්‍රාහක පිරිසක් සිටින බවත් වාර්තා වේ.", "url": "https://sinhala.adaderana.lk/news/204482"},
{"title": "රන් භාණ්ඩ සමග සැකකරුවෙක් ගුවන්තොටේ දී අත්අඩංගුවට", "body": "නීතිවිරෝධී ලෙස මෙරටට රැගෙන ලද රන් භාණ්ඩ සමග සැකකරුවෙකු ගුවන්තොටුපොළේදී අත්අඩංගුවට ගෙන තිබේ. අබුඩාබි සිට මෙරටට පැමිණි ගුවන් මගියෙකු පිළිබඳ බුද්ධි අංශ නිලධාරීන්ගෙන් ලද තොරතුරක් මත ගුවන්තොටුපොළ පොලීසිය විසින් ඊයේ (04) රාත්‍රීයේ එම සැකකරු අත්අඩංගුවට ගෙන ඇත. සැකකරු අත්අඩංගුවට ගන්නා අවස්ථාවේදී ඔහු සන්තකයේ තිබී රන් මාල 04ක්, පෙන්ඩන්ට් 01ක්, අත් පලඳනා 02ක්, රන් වළලු 01ක් සහ රන් මුදුවක් පොලිස් භාරයට ගෙන ඇත. අත්අඩංගුවට ගත් සැකකරු වෙලම්බොඩ ප්‍රදේශයේ පදිංචි 25 හැවිරිදි පුද්ගලයෙකි. සිද්ධිය සම්බන්ධයෙන් ගුවන්තොටුපොළ පොලීසිය වැඩිදුර විමර්ශන සිදු කරයි.", "url": "https://sinhala.adaderana.lk/news/205039"},
{"title": "තැන් දෙකකදී ජීවිත දෙකක් දුම්රියට බිලි", "body": "වැල්ලවත්ත සහ බදුල්ල පොලිස් වසම්වලදී දුම්රියේ ගැටී කාන්තාවක් ඇතුළු පුද්ගලයින් දෙදෙනකු ජීවිතක්ෂයට පත්ව තිබේ. ඊයේ (13) එම සිදුවීම් වාර්තා වී ඇති බව පොලිස් මාධ්‍ය ප්‍රකාශක කාර්යාලය පවසයි. මාතර සිට කොළඹ බලා ධාවනය වූ දුම්රියේ ගැටී කාන්තාවක් මියගොස් තිබේ. වැල්ලවත්ත දුම්රිය ස්ථානය ආසන්නයේදී අදාළ කාන්තාව දුම්රියේ ගැටී ඇති බව පොලීසිය පවසයි. එලෙස මියගොස් ඇත්තේ, මාතලේ ප්‍රදේශයේ පදිංචිව සිටි 40 හැවිරිදි කාන්තාවකි.  මේ අතර බදුල්ල සිට නාවලපිටිය බලා ධාවනය වූ දුම්රියේ ගැටී පුද්ගලයෙකු මියගොස් තිබේ. දෙයියන්වෙල ප්‍රදේශයේදී ඔහු දුම්රියේ ගැටී තිබුණි. එලෙස මියගොස් ඇත්තේ, දෙයියන්වෙල ප්‍රදේශයේ පදිංචිව සිටි 39 හැවිරිදි පුද්ගලයෙකි.", "url": "https://sinhala.adaderana.lk/news/205351"},
{"title": "ජීවිත බිලිගත් මාරක අනතුරු", "body": "ප්‍රදේශ දෙකක සිදුවු බිහිසුණු රිය අනතුරු දෙකකින් පුද්ගලයින් දෙදෙනෙක් ජීවිතක්ෂයට පත්ව තිබේ. ඊයේ (12) සවස කාලයේ වෙල්ලාවලි පොලිස් වසමේ අම්බලන්තුරෙයි චවලකඩේ මාර්ගයේ පිලාලිවෙම්බු හන්දිය අසලදී වෙල්ලාවලි දෙස සිට ගාන්ධිපුරම් දෙසට ධාවනය වූ ට්‍රැක්ටර් රථයක් ප්‍රතිවිරුද්ධ දෙසින් පැමිණි යතුරුපැදියක ගැටී අනතුරක් සිදුව ඇත.  අනතුරින් බරපතළ තුවාල ලැබූ යතුරුපැදිකරු කළුවංචිකුඩි රෝහලට ඇතුළත් කිරීමේදී මියගොස් තිබේ. අනතුරින් මියගොස් ඇත්තේ, වයස අවුරුදු ‍43ක් වූ සංකර්පුරම්, මණ්ඩුර් ප්‍රදේශයේ පදිංචිකරුවෙකි. මෘත ශරීරය කළුවංචිකුඩි රෝහලේ මෘත ශරීරාගාරයේ තැන්පත් කර ඇත.  අනතුරින් පසු ට්‍රැක්ටර් රථයේ රියදුරු පළාගොස් සිට ඇති අතර ට්‍රැක්ටර් රථය පොලිස් භාරයට ගැනීමෙන් පසුව පළාගොස් සිටි ට්‍රැක්ටර් රථයේ රියදුරු අත්අඩංගුවට ගෙන ඇත. වෙල්ලාවලි පොලීසිය වැඩිදුර විමර්ශන සිදුකරනු ලබයි. මේ අතර, ඊයේ පින්නවල පොලිස් වසමේ කොළඹ මඩකලපුව ප්‍රධාන මාර්ගයේ අමුපිටිය ප්‍රදේශයේදී පාදුක්ක දෙස සිට සීලගම දෙසට ධාවනය වූ ටිපර් රථයක් රියදුරුට පාලනය කර ගැනීමට නොහැකිව මාර්ගයෙන් ඉවතට පැන කොන්ක්‍රීට් කනුවක ගැටී අනතුරක් සිදුව ඇත.  අනතුරින් බරපතළ තුවාල ලැබූ ටිපර් රථයේ රියදුරු බලංගොඩ රෝහලට ඇතුළත් කිරීමේදී මියගොස් තිබේ. මියගිය පුද්ගලයා අවුරුදු 49ක් වූ බෙලිහුල්ඔය ප්‍රදේශයේ පදිංචිකරුවෙකි. මෘත ශරීරය බලංගොඩ රෝහලේ මෘත ශරීරාගාරයේ තැන්පත් කර ඇති අතර පින්නවල පොලිසිය වැඩිදුර විමර්ශන සිදුකරයි.", "url": "https://sinhala.adaderana.lk/news/205325"},
{"title": "කැබ් රථ අනතුරින් 5ක් රෝහලට", "body": "නල්ලතන්නිය මස්කෙලිය ප්‍රධාන මාර්ගයේ මස්කෙලිය බ්‍රවුන්ලෝ වත්ත ප්‍රදේශයේදී කැබ් රථයක් මාර්ගයෙන් ඉවතට ලිස්සා ගොස් සිදුවූ අනතුරකින් පස්දෙනෙකු තුවාල ලබා රෝහල් ගත කර තිබේ. මෙම කැබ් රථයේ පැමිණි පිරිස ඊයේ (29) ශ්‍රී පාද වන්දනාවේ පැමිණ අද (30) ආපසු ගොඩකවෙල දක්වා යමින් සිටියදී මෙම අනතුර සිදුව තිබුණා. මෙම කැබ් රථයේ එකම පවුලේ ඥාතින් පිරිසක් ගමන්කර ඇති අතර අනතුරට පත්වන අවස්ථාවේ කැබ් රථය තුළ හත්දෙනෙකු ගමන් කර තිබේ. ඉන් පස්දෙනෙකු තුවාල ලබා මස්කෙලිය ප්‍රාදේශීය රෝහල වෙත ඇතුළත් කිරීමෙන් පසු තුවාලකරුවන්ගේ තත්ත්වය බරපතළ විම හේතුවෙන් දික්ඔය මුලික රෝහල වෙත මාරු කර යැවූ බව අද දෙරණ වාර්තාකරු සඳහන් කළේය. කැබ් රථයේ ගමන්කළ කුඩා ළමයෙකු සහ රියදුරා සුළු තුවාල ලබා තිබේ. කැබ් රථයේ රියදුරුට නින්ද යාමෙන් එම අනතුර සිදුව ඇති බවත්, අනතුරෙන් කැබ් රථයට දැඩි අලාභ හානි සිදු වි ඇති බවත් පොලීසිය සඳහන් කළේය.", "url": "https://sinhala.adaderana.lk/news/204857"},
{"title": "කලබල කළ සද්ධන්තයා", "body": "ගාල්ල, දොඩන්දූව මොරකොළ ප්‍රදේශයේ විහාරස්ථානයක අද (28) පැවති පෙරහරක් අතරතුර අලියෙකු කුලප්පුවී තිබේ.  එම අලියා කුලප්පුවීමත් සමග පෙරහරේ ගමන්ගත් අයෙකුට පහරදී ඇත. හික්කඩුව පොලීසිය සඳහන් කළේ සිද්ධියෙන් තුවාල ලැබූ එම පුද්ගලයා ගාල්ල ජාතික රෝහලට ඇතුළත් කර ඇති බවය.", "url": "https://sinhala.adaderana.lk/news/204806"},
{"title": "සමානුපාත මැතිවරණ ක්‍රමයකට යළිත් වරක් ගමන්කළ යුතුයි - චතුර ගලප්පත්ති", "body": "සමානුපාත මැතිවරණ ක්‍රමයකට යළිත් වරක් ගමන්කළ යුතුව පවතින බව පාර්ලිමේන්තු මන්ත්‍රී චතුර ගලප්පත්ති මහතා පවසයි. පළාත් පාලන මැතිවරණ ක්‍රමය පිළිබඳ තමාට ගැටලු පවතින බවද ඔහු සඳහන් කළේය. පාර්ලිමේන්තුවේ පැවති \"ක්ලීන් ශ්‍රී ලංකා\" විවාදයට එක් වෙමින් පාර්ලිමේන්තු මන්ත්‍රී චතුර ගලප්පත්ති ඒ බව කියා සිටියේය. එම මැතිවරණ ක්‍රමය තුළ බලාපොරොත්තු වන ඉලක්ක සපුරා ගත නොහැකි බවය ඔහු කියා සිටියේය. \"ක්ලීන් ශ්‍රී ලංකා\" ⁣නොව ක්‍ලියර් ශ්‍රී ලංකා විය යුතු බවද මන්ත්‍රීවරයා වැඩිදුරටත් පැවසීය.", "url": "https://sinhala.adaderana.lk/news/205701"},
{"title": "උතුරු මුහුදු තීරයට පැමිණි අද්භූත නිවස", "body": "යාපනය, නැගෙනහිර නාගර්කෝවිල් ප්‍රදේශයේ පාරුවක් මත සකස් කළ නිවසක් මුහුදේ පාවෙමින් තිබියදි ධීවරයන් පිරිසක් විසින් සොයාගෙන තිබේ. බෞද්ධ ආගමට අයත් සාම්ප්‍රදායික අංග රැසකින් සමන්විත මෙම නිවස ශ්‍රී ලංකාවට ආසන්න කිසියම් රටක සිට ගසාගෙන පැමිණෙන්නට ඇතැයි සැක කෙරේ.", "url": "https://sinhala.adaderana.lk/news/205404"},
{"title": "මරණයකින් කෙළවර වු ශ්‍රමදානය", "body": "පොල්බොක්ක - හල්ලින්න මාර්ගයේදී පැරණි ආරවුලක් මත පුද්ගලයින් දෙදෙනෙකු අතර ඇති වූ බහින් බස්වීමක් දුරදිග යාමෙන් සිදුකළ පහරදීමකින් එක් පුද්ගලයෙකු ඝාතනයට ලක්ව තිබේ. පොලීසිය පැවසුවේ ඊයේ (26) උදෑසන කාලයේ අදාළ පහරදීම සිදුව ඇති අතර තුවාල ලැබූ පුද්ගලයා කහවත්ත රෝහලට ඇතුලත් කිරීමෙන් පසු මියගොස් ඇති බවය. ඝාතනයට ලක්ව ඇත්තේ අවුරුදු 49 ක් වූ හල්ලින්න වත්ත, ඕපනායක ප්‍රදේශයේ පදිංචිකරුවෙකි. මරණකරු හා සැකකරු ශ්‍රමදාන කටයුක්තකට සහභාගී වී සිටියදී මෙම බහින්බස්වීම සිදු වී ඇති බවත් එහිදී උදැල්ලකින් පහරදී සිදුකර ඇති බවත්  දැනට සිදු කරන ලද විමර්ශනයේදී අනාවරණය වී ඇත. වයස අවුරුදු 66 ක් වන ඕපනායක ප්‍රදේශයේ පදිංචි සැකකරු අත්අඩංගුවට ගෙන ඇති අතර ඕපනායක පොලීසිය වැඩිදුර විමර්ශන සිදු කරනු ලබයි.", "url": "https://sinhala.adaderana.lk/news/205876"},
{"title": "දමිළ ග්‍රන්ථ ද්විත්වය එළිදැක්වීම අද", "body": "ශ්‍රී ලංකා මුස්ලිම් මාධ්‍ය සංසදය විසින් සංවිධානය කරන ලද දමිළ ග්‍රන්ථ ද්විත්වය එළිදැක්වීමේ උත්සවය අද (30) පස්වරුවේ කොළඹ පදනම් ආයතනයේ දී පැවැත්වේ. ශ්‍රී ලංකා මුස්ලිම් කොන්ග්‍රසයේ නායක, පාර්ලිමේන්තු මන්ත්‍රී නීතිඥ රවුෆ් හකීම් මහතා විසින් රචිත \"අපි කොටසක් මිස වෙන්ව නොවේ\" යන දමිළ ග්‍රන්ථය සහ මහාචාර්ය රාජන් හූල් මහතා විසින් ඉංග්‍රීසියෙන් රචිත ශ්‍රී ලංකාවේ පාස්කු ඉරිදා ඛේදවාචකය පිළිබඳව ග්‍රන්ථයේ \"පාස්කු ඉරිදා ව්‍යසනයේ සැඟවුණු අත හෙළි වූ විට\" යන මෙයෙන් ශ්‍රී ලංකා මුස්ලිම් මාධ්‍ය සංසදයේ සභාපති ජ්‍යෙෂ්ඨ මාධ්‍යවේදී එන්.එම්. අමීන් මහතා විසින් පරිවර්තනය කරන ලද දමිළ ග්‍රන්ථ ද්විත්වය එළිදැක්වීමේ උත්සවය (30) පස්වරු 5.00 ට කොළඹ පදනම් ආයත ශ්‍රවනාගාරයේ දී පැවැත්වීමට නියමිතය. මෙහිදී, හිටපු පාර්ලිමේන්තු මන්ත්‍රීවරුන් වන ජනාධිපති නීතීඥ එම්.එම්. සුහයිර්, ජනාධිපති නීතීඥ එම්.ඒ. සුමන්තිරන් සහ ජ්‍යෙෂ්ඨ මාධ්‍යවේදී මහින්ද හත්තක යන මහත්වරුන් විසින් ආරාධිත දේශනය සිදුකිරීමට නියමිත අතර ග්‍රන්ථ විචාරය මහාචාර්ය එම්.එස්.එම්. අනස් මහතා විසින් සිදුකිරීමට නියමිතයි. \r\n  \r\nඑමෙන්ම ශ්‍රී ලංකා මුස්ලිම් කොන්ග්‍රසයේ නායක, පාර්ලිමේන්තු මන්ත්‍රී නීතිඥ රවුෆ් හකීම් මහතා සහ ශ්‍රී ලංකා මුස්ලිම් මාධ්‍ය සංසදයේ සභාපති ජ්‍යෙෂ්ඨ මාධ්‍යවේදී එන්.එම්. අමීන් මහතා ද මෙහිදී අදහස් දක්වනු ඇත.   මෙම උත්සවයේ ග්‍රන්ථ දෙකම වට්ටම් සහිත මිලකට පිරිනමන බව ශ්‍රී ලංකා මුස්ලිම් මාධ්‍ය සංසදයේ ලේකම් සාදික් ෂිහාන් මහතා පැවසීය.", "url": "https://sinhala.adaderana.lk/news/206021"},
{"title": "පාසල් ප්‍රේමය ගිය දුරක්", "body": "සාමාන්‍ය පෙළ හදාරමින් සිටින දැරියක්ව එම වයසේම පිරිමි දරුවෙකු විසින් අපයෝජනයට ලක්කිරීමේ සිදුවීමක් සම්බන්ධයෙන් දැරියගේ මව විසින් හොරණ පොලීසිය වෙත පැමිණිල්ලක් ඉදිරිපත් කර තිබේ. අදාළ දැරිය දැනට මාස 9ක පමණ සිට සිදුවීමට සම්බන්ධ පාසල් සිසුවා සමග ප්‍රේම සබඳතාවයක් පවත්වාගෙන ගොස් ඇතැයි ද සිදුකළ පරීක්ෂණයේ දී අනාවරණය වී ඇත. ඔවුන් දෙදෙනා පළමු වරට පසුගිය වසරේ දෙසැම්බර් මාසයේ දිනයක දී නිවසේ දී එක්වී ඇති අතර, පසුව වරින් වර එලෙස හැසිරී ඇති බවත් අනාවරණය වී තිබුණි. ඊයේ (28) දිනයේ දී එලෙස නිවසේ දී දෙදෙනා එකට සිටින අවස්ථාවක දී දැරියගේ වැඩිමහල් සොහොයුරා නිවසට පැමිණ ඇති අතර, එහිදී පාසල් සිසුවාට සොහොයුරා විසින් පහරදී තිබේ. පහරකෑමට ලක්වූ පාසල් සිසුවා හොරණ දිස්ත්‍රික් රෝහලට ඇතුළත් කර ඇති අතර, සිදුවීමට මුහුණදුන් පාසල් සිසුවිය පොලීසිය මඟින් වෛද්‍ය පරීක්ෂණයක් සඳහා හොරණ දිස්ත්‍රික් රෝහල වෙත ඇතුළත් කර ඇත. හොරණ පොලිස් ස්ථානයේ ළමා හා කාන්තා කාර්යාංශය මඟින් සිද්ධිය සම්බන්ධයෙන් වැඩිදුර විමර්ශන ආරම්භ කර ඇතැයි අප වාර්තාකරු පැවසීය.", "url": "https://sinhala.adaderana.lk/news/205972"},
{"title": "කතරගමට සංවර්ධනයේ අරුණලු", "body": "කතරගම දේවාලයේ  මූලිකත්වයෙන් කතරගම නගරය සංවර්ධනය කිරීම ආරම්භ කර තිබේ. පැමිණෙන සංචාරකයින්ගේ පහසුව සහ බැතිමතුන්ගේ පහසුව වෙනුවෙන් සියලු රාජ්‍ය ආයතනවල සහයෝගය ඇතිව මෙම සංවර්ධන කටයුතු වල ප්‍රථම අදියර මේ දිනවල ක්‍රියාත්මක වේ.  කතරගම නගරයේ කලක පටන් අබලන්ව පැවතුණු පදික වේදිකා සහ රථ ගාල් ප්‍රතිසංස්කරණය කිරීම මෙන්ම අවදානම් සහිත ගස් ඉවත් කර ඒ වෙනුවට නව ගස් රෝපණය කිරීම ද මෙම සංවර්ධන කටයුතුවලට සමගාමීව සිදු කරනු ලබයි.", "url": "https://sinhala.adaderana.lk/news/206109"},
{"title": "විදෙස් භික්ෂූන් රැසක් දිවයිනට වැඩම කරති", "body": "පාලි හා සංස්කෘත අන්තර්ජාතික භික්ෂු හුවමාරු වැඩසටහන යටතේ ටිබෙට් ජාතික සහ තායිලන්ත ජාතික භික්ෂූන් වහන්සේලා 38 දෙනෙකු මෙරට දින 15ක අධ්‍යන චාරිකාවක් සඳහා ඊයේ (01) දී කටුනායක ගුවන්තොටුපොළ වෙත පැමිණ තිබේ. මෙම භික්ෂූන් වහන්සේලා අතරට ටිබෙට් ජාතික භික්ෂූන් වහන්සේලා 25ක් සහ තායිලන්ත ජාතික භික්ෂූන් වහන්සේලා 13 දෙනෙකුද ඇතුළත් වී සිටියහ. ඔවුන් අනුරාධපුරය, දඹුල්ල, සීගිරිය, මහනුවර, ශ්‍රී පාදස්ථානය, කළුතර,  සහ කැළණිය යන ස්ථානවල එළැඹෙන 08 දින දක්වා වන්දනා චාරිකාවක නිරත වීමට ද නියමිතය. ඉන් අනතුරුව එළඹෙන 14 දින දක්වා අධ්‍යයන සැසි කීපයකට ද සහභාගී වීමට නියමිතය. ඔවුන් පිළිගැනීම සදහා මෙම වැඩසටහන සංවිධානය කරන බෞද්ධ සහෝදරත්ව පදනමේ නිලධාරීන් පිරිසක් ද කටුනායක ගුවන් තොටුපොළ වෙත පැමිණ සිටියහ.", "url": "https://sinhala.adaderana.lk/news/206124"},
{"title": "තණමල්විලින් වැටලූ ගංජා හේන", "body": "උඩවලව රක්ෂිත ප්‍රදේශයේ ගංජා හේනක් වැටලීමට පොලිස් විශේෂ කාර්ය බළකායේ උඩවලව නිලධාරීන් සමත්ව තිබේ. එම නිලධාරීන්ට ලද තොරතුරකට අනුව මෙම වැටලීම සිදුකර ඇත. එහිදී අඩි 04ක් පමණ උසට වවා තිබූ කංසා ශාක 2153ක් සොයා ගැනීමටද නිලධාරීන් සමත් ව තිබේ. සිද්ධිය සම්බන්ධයෙන් සැකකරුවෙකු අත්අඩංගුවට ගෙන ඇති අතර ඔහු 31 හැවිරිදි වියේ පසුවන තණමල්විල ප්‍රදේශයේ පදිංචිකරුවෙකි. සිද්ධිය සම්බන්ධයෙන් තණමල්විල පොලීසිය වැඩිදුර විමර්ශන සිදුකරති", "url": "https://sinhala.adaderana.lk/news/206131"},
{"title": "UK ඉඳන් කිරිබත්ගොඩට ආ මත් පාර්සලේ", "body": "දෛනිකව සිදුකරන ආවේක්ෂණ රාජකාරිවලදී කොළඹ භාණ්ඩ ප්‍රවාහන ආයතනයකට එවා තිබූ සැක සහිත පාර්සලයක තිබී මත්ද්‍රව්‍ය තොගයක් සොයා ගැනීමට හැකිවූ බව රේගු දෙපාර්තමේන්තුව පවසයි. රේගු මාධ්‍ය ප්‍රකාශක, අතිරේක අධ්‍යක්ෂ ජනරාල් සීවලී අරුක්ගොඩ මහතා පැවසුවේ මත්ද්‍රව්‍ය පාලන අංශයේ නිලධාරීන්ට ලද තොරතුරකට අනුව මෙම සොයා ගැනීම සිදුකළ බවය. බ්‍රිතාන්‍යයේ සිට මෙරට කිරිබත්ගොඩ ලිපිනයකට එවා තිබූ අදාළ පාර්සලය එහි සැකකරු ඉදිරියේදී විවෘත කිරීමේදී සූක්ෂම ලෙස සඟවා තිබූ කුෂ් මත්ද්‍රව්‍ය ග්‍රෑම් 65ක් සහ දියර ආකාරයෙන් සකස් කළ කොකේන් මත්ද්‍රව්‍ය මිලිලීටර් 500 තිබී සොයාගෙන තිබේ. කොකේන් මත්ද්‍රව්‍ය දියර ලෙස භාණ්ඩ ප්‍රවාහන ආයතනයකින් හමුවූ ඉතිහාසයේ පළමු අවස්ථාව මෙය බව සඳහන්ය. අත්අඩංගුවට ගන්නා ලද මත්ද්‍රව්‍යවල වෙළෙඳපොළ වටිනාකම රුපියල් මිලියන 13කට ආසන්න බව රේගුව පැවසුවේය. සැකකරු 23 හැවිරිදි රාගම ප්‍රදේශයේ පදිංචි සංචාරක අංශයේ රැකියාවක නිරත පුද්ගලයෙකු බව සඳහන්ය. මේ අතර කුෂ් මත්ද්‍රව්‍ය කිලෝ 01යි ග්‍රෑම් 40ක පමණ ප්‍රමාණයක් කටුනායක ගුවන්තොටුපොළෙන් පිට කර ගෙන යාමට තැත් කළ විදේශික ගුවන් මගියෙකු අත්අඩංගුවට ගෙන තිබේ. ඊයේ එම සැකකරු අත්අඩංගුවට ගෙන තිබුණේ, පොලිස් මත්ද්‍රව්‍ය කාර්යාංශයේ නිලධාරීන් පිරිසක් විසින්ය. අත්අඩංගුවට ගත් එම \"කුෂ් \" මත්ද්‍රව්‍ය තොගයේ වටිනාකම රුපියල් එක් කෝටි විසි පන් ලක්ෂයක් පමණ වන බව පොලීසිය පවසයි. මෙම සැකකරු විසින් එම මද්‍රව්‍ය තොගය  ටොෆී සහ චොකලට් පැකට් ලෙස සකස් කර , සිය ගමන් මලු තුළ සූක්ෂම ලෙස  සඟවා ගෙන , කටුනායක ගුවන් තොටුපොළෙන් පිට කර ගෙන යාමට තැත් කර තිබුණි. අත්අඩංගුවට ගත් සැකකරු 45 හැවිරිදි ඉන්දීය ජාතික ගුවන් මගියෙකි.  \r\nඔහු ඉන්දියාවේ, චෙන්නායි නුවර ජංගම දුරකථන අලෙවි සැළක් පවත්වා ගෙන යන ව්‍යාපාරිකයෙකි. සැකකරු ඊයේ පස්වරු 05.10ට පමණ ඉන්දියාවේ නවදිල්ලි නුවර සිට ඉන්දීය ගුවන් සේවයට අයත් ගුවන්යානයෙන් කටුනායක ගුවන් තොටුපොළ වෙත පැමිණ තිබුණි. මොහුගේ සහෝදරයෙකු කොළඹ ප්‍රදේශයේ පදිංචි වී සිටින අතර , මොහු  මීට පෙර අවස්ථා කීපයකදීම එම සහෝදරයා මුණ ගැසීමේ මුවාවෙන්, මෙරටට පැමිණ ඇති බව පොලීසිය පවසයි. පොලිස් භාරයට ගත් මත්ද්‍රව්‍ය තොගය සමග මෙම ඉන්දීය ජාතික ගුවන් මගියා අද (05) මීගමුව මහෙස්ත්‍රාත් අධිකරණය වෙත ඉදිරිපත් කිරීමට නියමිතය. සිද්ධිය සම්බන්ධයෙන් පොලිස් මත්ද්‍රව්‍ය කාර්යංශ වැඩිදුර විමර්ශන සිදුකරනු ලබයි.", "url": "https://sinhala.adaderana.lk/news/206230"},
{"title": "අද වැසි රහිත කාලගුණ තත්ත්වයක්", "body": "ගාල්ල, මාතර, කළුතර, රත්නපුර, අම්පාර, මාතලේ සහ බදුල්ල දිස්ත්‍රික්කවල සවස් කාලයේදී හෝ රාත්‍රී කාලයේදී ඇතිවිය හැකි වැසි ස්වල්පයක් හැරුනුවිට දිවයිනේ ප්‍රධාන වශයෙන් වැසි රහිත කාලගුණ තත්ත්වයක් පවති බව කාලගුණවිද්‍යා දෙපාර්තමේන්තුව පවසයි. බස්නාහිර, සබරගමුව, මධ්‍යම, ඌව සහ උතුරු-මැද පළාත්වලත් ගාල්ල, මාතර සහ කුරුණෑගල දිස්ත්‍රික්කවලත් ඇතැම් ස්ථානවල උදෑසන කාලයේදී මීදුම් සහිත තත්ත්වයක් පැවතිය හැකි බව වැඩිදුරටත් දැනුම් දී ඇත.", "url": "https://sinhala.adaderana.lk/news/206272"},
{"title": "මවට සහ දියණියට තියුණු ආයුධ ප්‍රහාරයක්", "body": "පුත්තලම, හස්ථිපුර ප්‍රදේශයේදී පියෙකු විසින් සිය දියණියට හා බිරිඳට තියුණු ආයුධයකින් පහරදී ඇති බව පොලීසිය පවසයි. ඊයේ (7) දවහල් සිදු වූ මෙම පහරදීමෙන් තුවාල ලැබූ දෙදෙනාම පුත්තලම රෝහලට ඇතුළත් කර ඇති අතර, එහිදී බිරිඳ මියගොස් ඇත. මරණකාරිය වයස අවුරුදු 50ක් වූ කල්අඩිය, පුත්තලම ප්‍රදේශයේ පදිංචිකාරියක් බව පොලීසිය පවසයි. පවුල් ආරවුලක් හේතුවෙන් මෙම ඝාතනය සිදුකර ඇති බව දැනට සිදුකරන විමර්ශනයේදී අනාවරණය වී ඇත.  සැකකරු මේ වනවිට ප්‍රදේශයෙන් පලා ගොස් ඇති අතර, ඔහුව අත්අඩංගුවට ගැනීම සඳහා පුත්තලම පොලීසිය වැඩිදුර විමර්ශන සිදුකරනු ලබයි.", "url": "https://sinhala.adaderana.lk/news/206356"},
{"title": "තොරතුරක් ඇතොත් දැනුම් දෙන්න", "body": "වාද්දූව පාවල මහරැක්ම ප්‍රදේශයේ පදිංචි කාන්තාවක් අතුරුදන්වීම සම්බන්ධව පවුලේ ඥාතීන් මහජන සහය පතා තිබේ. මාතරආරච්චි ප්‍රේමවති නම් 75 හැවිරිදි කාන්තාවක් මෙලෙස අතුරුදන්ව තිබේ. ඇය පසුගිය පෙබරවාරි 02 වැනි දින වාද්දූව ප්‍රදේශයේ සිට  බණ්ඩාරවෙල, කුඹල්වෙල ප්‍රදේශයේ ආගමික චාරිකාවකට සහභාගී වී ඇති අතර එහිදි ඇය අතුරුදන්ව ඇත. මේ සම්බන්ධව අදාළ වන්දනා නඩයේ පිරිස් විසින් ඇල්ල පොලිස් ස්ථානය වෙතද පැමිණිල්ලක් යොමු කර ඇති බවත් ඇය සම්බන්ධව මෙතෙක් තොරතුරක් නොමැති බවත් පවුලේ ඥාතීන් පවසයි.  ඇය පිළිබඳව යම් තොරතුරක් වේ නම් 077 3391000 හෝ 0772518496 යන දුරකතන අංක අමතා දැනුම් දෙන ලෙසද එම ඥාතීන් මහජනතාවගෙන් ඉල්ලා සිටියි.", "url": "https://sinhala.adaderana.lk/news/206385"},
{"title": "ඉරාන චිත්‍රපට උළෙලක් ජාතික චිත්‍රපට සංස්ථාවේදී", "body": "ඉරාන චිත්‍රපට උළෙලක් එළැඹෙන 13 වැනිදා සිට 15 වැනිදා දක්වා ජාතික චිත්‍රපට සංස්ථාවේ තරංගනී සිනමා ශාලාවේදී පැවැත්වීමට නියමිතව තිබේ. ඒ අනුව 13 වැනි දින සමාරම්භක උත්සවයෙන් පසු 14 වැනි දින දවස පුරා ඉරාන චිත්‍රපට ප්‍රදර්ශනයක් පැවැත්වීමට නියමිත අතර මේ සඳහා ඇතුල්වීම නොමිලයේ සිදුවන බවද එහි සංවිධායක මණ්ඩලය පවසයි. ඒ අනුව පෙ.ව. 10.00 ප.ව 2.00 සහ ප.ව 6.30 කාලය තුළ මෙම චිත්‍රපට ප්‍රදර්ශනය සිදුවනු ඇත. පස්වරු 3.00ට ඉරාන චිත්‍රපට නිෂ්පාදකවරුන්, අධ්‍යක්ෂකවරුන් සහ ශ්‍රී ලාංකීය චිත්‍රපට බෙදාහරින්නන්, නිෂ්පාදකයින් සහ ක්ෂේත්‍රයේ ප්‍රවීනයින්ගේ හමුවක්ද පැවැත්වීමට නියමිතය. මේ සඳහා ඉරාන චිත්‍රපට අධ්‍යක්ෂකවරුන් වන Khajeh Pasha, Ms. Tahaei, Dr. Hesampour, Mr. Mehdi Molaei යන අයවලුන් සහභාගී වීමටද නියමිතය. එමෙන්ම 15 වැනි දින පෙ.ව.9.30 සිට දහවල් 12.00 වැඩමුළුවක් පැවැත්වීමටද නියමිතය.", "url": "https://sinhala.adaderana.lk/news/206401"},
{"title": "නව ආලෝක පද්ධතියකින් හැඩ වෙන ඛෙත්තාරාම ක්‍රීඩාංගණය", "body": "ජාත්‍යන්තර ක්‍රිකට් පිටියේ වාර්තා රැසකට හිමිකම් කියන කොළඹ ආර් ප්‍රේමදාස ක්‍රීඩාංගණයේ ස්ථාපිත කර තිබූ පැරණි අලෝක පද්ධතිය වෙනුවට නව ආලෝක පද්ධතියක් ස්ථාපිත කිරීමට පියවර ගෙන තිබේ. එහි කටයුතු අවසන් අදියරේ පවතින අතර ඒ අනුව පැරණි අලෝක පද්ධතිය වෙනුවට LED අලෝක කුලුණු පද්ධතියක් ස්ථාපිත කිරීමට නියමිතය. LED අලෝක කුලුණු හයකින් සමන්විත මෙරට දෙවන ජාත්‍යන්තර ක්‍රිකට් ක්‍රීඩාංගණය කොළඹ ආර් ප්‍රේමදාස ක්‍රීඩාංගණය වෙයි. LED අලෝක කුලුණු හයකින් සමන්විත මෙරට පළමු ක්‍රීඩාංගණය වන්නේ රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයයි. කොළඹ ආර් ප්‍රේමදාස ක්‍රීඩාංගණයට නව ආලෝක පද්ධතියක් සවි කිරීමේ කටයුතු නිසා මාස කිහිපයක් එම ක්‍රීඩාංගණයේ තරග පැවැත්වීමට හැකිවූයේ නොමැත. නව අලේක පද්ධතිය සවි කිරීමෙන් පසු යළි ප්‍රේමදාස පිටියේදී තරග පැවැත්වීමට නියමිතය. හෙට සහ ලබන සිකුරුදා පැවැත්වෙන ඔස්ට්‍රේලියා - ශ්‍රී ලංකා එක්දින තරග දෙක දිවා තරග ලෙස ප්‍රේමදාස පිටියේදී පැවැත්වෙන්නෙ එම ක්‍රීඩාංගණයේ ආලෝක පද්ධතිය නවීකරණය කිරීම හේතුවෙනි.", "url": "https://sinhala.adaderana.lk/news/206481"},
{"title": "ආදරවන්තයින්ගේ දිනයට කලින් පොලීසියෙන් ඔවදනක්", "body": "හෙට (14) දිනට යෙදී ඇති ආදරවන්තයින්ගේ දිනය වෙනුවෙන් ශ්‍රී ලංකා පොලීසියෙන් දැනුවත් කිරීමක් සිදුකර තිබේ. ශ්‍රී ලංකා පොලීසියේ නිල ෆේස්බුක් පිටුවේ 'ආදරවන්තයින්ගේ දිනයට කලින්' යනුවෙන් දැන්වීමක් පළ තිබේ. එහි සඳහන්ව ඇත්තේ \"ඔබ ගැහැණු ළමයෙක් නම් ආදරවන්තයින්ගේ දිනය සැමරීමේ දී අනාරක්ෂිත ස්ථානවලට යෑමට පෙර ඔබේ දෙමාපියන් ඔබට ලබාදුන් වටිනා ජීවිතය ගැන දෙවරක් සිතන්න.\" යනුවෙනි. එවැනි අවස්ථාවක කාන්තාවකට යම් හිංසනයක් සිදුවුවහොත් 109 දුරකථන අංකයට ඇමතුමක් ලබාදෙන ලෙස ද අදාළ දැන්වීමේ සඳහන් වේ.", "url": "https://sinhala.adaderana.lk/news/206549"},
{"title": "ඇමතිගේ ප්‍රධානත්වයෙන් තිබූ පාපන්දු තරගයේදී මාධ්‍යවේදියාගේ කැමරාව උස්සලා", "body": "පානදුර ආදම් ෆොටොස්ට් ක්‍රීඩා පිටියේදී පැවැති පාපන්දු තරගයක් ආවරණය කිරීමට ගිය මාධ්‍යවේදී අංසක මහතාට අයත් වීඩියෝ කැමරාවක් සොරකම් කර තිබේ. සෞඛ්‍ය හා ජනමාධ්‍ය අමාත්‍ය අමාත්‍ය නලින්ද ජයතිස්ස මහතාගේ ප්‍රධානත්වයෙන් පැවැති මෙම පාපන්දු තරගාවලිය සඳහා පාර්ලිමේන්තු මන්ත්‍රිනී නිලන්ති කොට්ටහච්චි සහ දේශපාලන නියෝජිතයින් රැසක් ද සහභාගී වී තිබුණි. එහිදී මෙම මාධ්‍යවේදියා අමාත්‍යවරයාගෙන් ප්‍රකාශයක් ලබා ගෙන කැමරාව පසෙකින් තබා එහි රූපරාමු මාධ්‍ය ආයතන වෙත යොමු කිරීමේදී මෙම කැමරාව අස්ථානගතවී තිබේ. සිද්ධිය සම්බන්ධව අදාළ මාධ්‍යවේදියා විසින් පොලීසියට පැමිණිලි කර ඇති අතර ප්‍රදේශයේ CCTV කැමරා පරීක්ෂා කර සැකකරු අත්අඩංගුවට ගැනීමට කටයුතු කරන බව පොලීසිය පැවසීය. සිද්ධිය සම්බන්ධව පානදුර උතුර පොලිසිය වැඩිදුර විමර්ශන ආරම්භ කර තිබේ.", "url": "https://sinhala.adaderana.lk/news/206662"},
{"title": "15 හැවිරිදි ඝාතන සැකකරු අත්අඩංගුවට", "body": "මනුෂ්‍ය ඝාතනයකට අවශ්‍ය කර සිටි සැකකරුවෙකු ඇහැළියගොඩ පොලීසිය විසින් අත්අඩංගුවට ගෙන තිබේ. ඊයේ (17) රාත්‍රීයේ එම සැකකරු අත්අඩංගුවට ගෙන තිබුණේ, ඇහැළියගොඩ පොලිස් වසමේ මෝරගල හන්දිය ප්‍රදේශයේදීය. අත්අඩංගුවට ගත් සැකකරු වයස ආඳාගල ප්‍රදේශයේ පදිංචි 15 හැවිරිදි අයෙකි.  2025 ජනවාර 17 වන දින ඇහැළියගොඩ පොලිස් වසමේ හොරගොඩ මාර්ගයේදී තියුණු ආයුධවලින් පහරදී පුද්ගලයෙකු ඝාතනය කර තවත් පුද්ගලයින් දෙදෙනෙකුට බරපතළ තුවාල සිදුකර තිබුණි. සිද්ධිය සම්බන්ධයෙන් ඇහැළියගොඩ පොලීසිය වැඩිදුර විමර්ශන සිදුකරනු ලබයි.", "url": "https://sinhala.adaderana.lk/news/206743"},
{"title": "රථ වාහන වැරදි සිදුකරන රියදුරන් අල්ලන්න පොලීසියෙන් මෘදුකාංගයක්", "body": "නව තාක්ෂණය උපයෝගි කරගනිමින් කොළඹ නගරයේ රථ වාහන වැරදි සිදුකරන රියදුරන් හඳුනා ගැනීම සඳහා නව මෘදුකාංගයක් ශ්‍රී ලංකා පොලීසිය මගින් හඳුන්වා දී තිබේ. මාර්ග අනතුරු අවම කරගැනීම සහ රථ වාහන වැරදි සිදුකරන රියදුරන්ට එරෙහිව නීතිමය ක්‍රියාමාර්ග ගැනීම මෙම නව ව්‍යාපෘතිය මගින් සිදුකිරීමට අපේක්ෂා කරයි. රියදුරන්ගේ අපරික්ෂාකාරි රිය ධාවනය හේතුවෙන් පසුගිය කාල සීමාව තුළ කොළඹ නගරයේ මාර්ග අනතුරු විශාල ප්‍රමාණයක් සිදුවුණි. මෙම මාර්ග අනතුරු අවම කරගැනීම සඳහා නව තාක්ෂණය උපයෝගි කරගත් මෘදුකාංගයක් හඳුන්වා දීම වැඩබලන පොලිස්පති නීතිඥ ප්‍රියන්ත වීරසූරිය මහතාගේ ප්‍රධානත්වයෙන් ඊයේ සිදුකෙරුණි.  මෙම නව මෘදුකාංගය මගින් කොළඹ නගරය තුළ රථ වාහන වැරදි සිදුකරන රියදුරන් කොළඹ ප්‍රධාන CCTV මෙහෙයුම් මැදිරියේ CCTV පද්ධතිය මගින් නිරීක්ෂණය කෙරේ. අනතුරුව එම වරද රියදුරා පදිංචි පොලිස් වසමේ පොලීසියට දැනුම් දී රියදුරුට අදාළ දඩකොළ ලබාදීම සිදුවෙයි.", "url": "https://sinhala.adaderana.lk/news/205699"},
{"title": "විදෙස් ජාතික කාන්තාවක් දියේ ගිලී මරුට", "body": "බෙන්තොට, බොල්ගොඩ ප්‍රදේශයේ දී මුහුදේ දිය නාමින් සිටි විදේශ ජාතික කාන්තාවක් දියේ ගිලි මියගොස් තිබේ. ඊයේ (23) දහවල් කාලයේදී එම කාන්තාව මුහුදේ දිය නාමින් සිටියදී රළ පහරට හසු ව ගසාගෙන ගොස් දියේ ගිලී ඇති බව පොලීසිය පවසයි. අවට සිටි පිරිස් විසින් අනතුරට පත් කාන්තාව ගොඩට ගෙන බෙන්තොට රෝහලට ඇතුළත් කර ඇති අතර එහිදී ඇය මිය ගොස් ඇත. එලෙස මියගොස් ඇත්තේ, වයස අවුරුදු 25ක් වන ජෝර්දාන් ජාතික කාන්තාවකි. සිද්ධිය සම්බන්ධයෙන් බෙන්තොට පොලීසිය වැඩිදුර විමර්ශන සිදුකරනු ලබයි.", "url": "https://sinhala.adaderana.lk/news/206987"},
{"title": "බස් - යතුරුපැදි අනතුරින් 21 හැවිරිදි තරුණයෙක් ජීවිතක්ෂයට", "body": "අද (14) අලුයම තණමල්විල පොලිස් වසමේ තණමල්විල, උඩවලව ප්‍රධාන මාර්ගයේ 25 කණුව ප්‍රදේශයේ දී සිදුවු අනතුරකින් තරුණයෙක් මියගොස් තිබේ. තණමල්විල දෙස සිට උඩවලව දෙසට ධාවනය වූ බස් රථයක් ඊට ප්‍රතිවිරුද්ධව දෙසින් පැමිණි යතුරුපැදියක් එකිනෙක ගැටී අනතුර සිදුව තිබුණි. අනතුරින් බරපතළ තුවාල ලැබූ යතුරු පැදිකරු ප්‍රතිකාර සඳහා තණමල්විල රෝහලට ඇතුළත් කිරීමෙන් පසු මියගොස් ඇත. එලෙස මියගොස් ඇත්තේ අවුරුදු 21ක් වූ සෙවනගල ප්‍රදේශයේ පදිංචිකරුවෙකි. මෘත ශරීරය තණමල්විල රෝහලේ මෘත ශරීරාගාරයේ තැන්පත් කර ඇත.  අනතුරට සම්බන්ධ බස් රථයේ රියදුරු අත්අඩංගුවට ගෙන ඇති අතර තණමල්විල පොලිසිය වැඩිදුර විමර්ශන සිදුකරයි.", "url": "https://sinhala.adaderana.lk/news/205367"},
{"title": "අග්නිදිග ආසියාවේ ප්‍රධාන සංඝනායකගෙන් ජනපති අනුරට තුති", "body": "ජනාධිපතිවරයාගේ වැඩපිළිවෙළ සම්බන්ධව තමන් ප්‍රශංසා කරන බව අග්නිදිග ආසියාවේ ප්‍රධාන සංඝනායක ශාස්ත්‍රපති රාජකීය පණ්ඩිත අති පූජ්‍ය පැල්පොල විපස්සි හිමියන් පවසයි. ජපානයේදී පැවැති හමුවකදි අදහස් දක්වමින් උන්වහන්සේ පැවසුවේ ශ්‍රී ලංකාවේ පොලීසියට අභිනවයෙන් පත්වී ඇති වැඩබලන පොලිස්පති ප්‍රියන්ත වීරසූරිය මහතා සහ නියෝජ්‍ය පොලිස්පති රන්මල් කොඩිතුවක්කු මහතා ඉතා පිරිසිදු නීතිගරුක එඩිතර පුද්ගලයින් වන බවය. මේ හේතුවෙන් රටේ සියලු පුරවැසියන්ට යහපත් නීතියක් ගෙන ඒමට හැකියාව ඇති බවත් උන්වහන්සේ වැඩිදුරටත් අදහස් දක්වමින් පැවසීය.", "url": "https://sinhala.adaderana.lk/news/207184"},
{"title": "ලෝක වනජීවී දිනය අදයි", "body": "ලෝක වනජීවී දිනය අදට (03) යෙදී තිබේ. එක්සත් ජාතීන්ගේ 68 වන මහා සමුළුවේදී මාර්තු 03 වනදා ලෝක වනජීවි දිනය ලෙස ප‍්‍රකාශයට පත් කළේය. මිනිසාගේ පැවැත්ම උදෙසා වනජීවීන්ගෙන් සිදුවන පාරිසරිකමය, ජානමය, සමාජීයමය, අධ්‍යාපනිකම වටිනාකම් අගැයීමට ලක් කරමින් මෙම දිනය ප්‍රකාශයට පත් කර ඇති බව සඳහන් වේ. ලෝකයේ වඳවීමේ තර්ජනයට මුහුණ පා සිටින වනජීවි ප‍්‍රජාවගේ වාසස්ථාන සංරක්ෂණය කර ඔවුන්ගේ පැවැත්ම තහවුරු කිරීමත්, වනජීවී සම්පත මිනිසාගේ පැවැත්ම උදෙසා ලබා දෙන්නා වූ දායකත්වය පිළිබඳවත් ලෝක ජනතාව දැනුවත් කිරීම මෙම දිනයෙන් බලාපොරොත්තු වේ. මිනිසා වනජීවී සංරක්ෂණය කෙරෙහි නැඹුරු කරවීම ද එක්සත් ජාතීන්ගේ සංවිධානය විසින් ලෝක වනජීවි දිනය ප‍්‍රකාශයට පත් කිරීමේ මුඛ්‍ය පරමාර්ථය වී ඇත.", "url": "https://sinhala.adaderana.lk/news/207244"},
{"title": "ගාල්ල වරායේ යාත්‍රාවක් ගිලෙයි", "body": "ගාල්ල වරායේ ජැටියක නැංගුරම්ලා තිබූ යෝට් වර්ගයේ යාත්‍රාවක් ජලය කාන්දුවීමක් හේතුවෙන් අද (19) පෙරවරුවේ දියේ ගිලී තිබේ. මෙය විදේශ රටකින් මුහුද මැද අතහැරදමා ගොස් තිබියදී ගාල්ල වරාය වෙත රැගෙන එන ලද්දකි. එම යාත්‍රාව අධිකරණ නියෝගයක් මත සිදුකළ ප්‍රසිද්ධ වෙන්දේසියකදී සමාගමක් විසින් මිලදී ගෙන, අළුත්වැඩියා කරමින් තිබියදී මෙලෙස ගීලි තිබේ. දියේ ගිලියන අවස්ථාවේ මෙම යාත්‍රාවේ ඉන්ධන යම් ප්‍රමාණයක් ද තිබී ඇති බවද වාර්තාවේ.", "url": "https://sinhala.adaderana.lk/news/205556"},
{"title": "චීනය ගෝලීය ක්වොන්ටම් පරිගණක ක්ෂේත්‍රයේ නව සන්ධිස්ථානයකට", "body": "Zuchongzhi 3.0 නම් සුපිරි සන්නායක ක්වොන්ටම් පරිගණක මූලාකෘතියක් එළි දැක්වීමට චීන විද්‍යාඥයින් පිරිසක් සමත්ව තිබේ. ඒ සමගින් ක්වොන්ටම් පරිගණක ක්ෂේත්‍රයේ නව ආරම්භයක් සනිටුහන්ව ඇති අතර, මෙම ජයග්‍රහණය සුපිරි සන්නායක පද්ධති තුළ ක්වොන්ටම් පරිගණක භාවිතයේ නව වාර්තාවක් ද බව වාර්තා වේ. චීන ක්වොන්ටම් භෞතික විද්‍යාඥයින් වන Pan Jianwei, Zhu Xiaobo සහ Peng Chengzhi විසින් සංවර්ධනය කරන ලද මෙම Zuchongzhi 3.0 පද්ධතිය, ලොව බලවත්ම සුපිරි පරිගණකයට ද වඩා ට්‍රිලියන දහසක (quadrillion) ගුණයකින් වේගවත් ය.  එමෙන්ම 2024 වසරේ ඔක්තෝබර් මාසයේ දී ප්‍රකාශයට පත් කරන ලද ලොව ප්‍රකට Nature සඟරාවේ Google හි නවතම ප්‍රතිඵලවලට ද වඩා මිලියනයක ගුණයක වේගයකින් ක්වොන්ටම් අහඹු පරිපථ සාම්පල සැකසීමේ කාර්යය ද මෙම නව පද්ධතිය හරහා සිදු කිරීමේ හැකියාව තිබේ.  අති නවීන කාර්යසාධනයක් පෙන්නුම් කරනු ලබන නව සුපිරි සන්නායක ක්වොන්ටම් පරිගණකයක මිණුම් ලකුණක් ලෙස මෙය හැඳින්විය හැකි බව ද වාර්තා වේ.", "url": "https://sinhala.adaderana.lk/news/207285"},
{"title": "පියා පැදවූ ට්‍රැක්ටරයට යටවී පුංචි පුතු මරුට", "body": "පියා විසින් පදවන ලද ට්‍රැක්ටර් රථයට යටවී 11 හැවිරිදි දරුවෙක් ජීවිතක්ෂයට පත්ව තිබේ. ඊයේ (03) දහවල් කාලයේදී එම අනතුර සිදුව තිබුණේ චුන්නාකම් පොලිස් වසමේ උඩුවිල් ප්‍රදේශයේදීය. මියගිය දරුවා ඔහුගේ පියා විසින් පදවන ලද ට්‍රැක්ටර් රථයේ පටවා තිබූ ගොයම් කපන මැෂිමට නැඟීමට උත්සහා කිරීමේදී බිමට ඇද වැටී ඇත. එහිදී එම ට්‍රැක්ටර් රථයේ පිටුපස රෝදයට යට වීමෙන් එම අනතුර සිදුව ඇති බවට සිදු කරන ලද විමර්ශනයේදී අනාවරණය වී ඇති බව පොලීසිය පවසයි.  මෘත ශරීරය යාපනය රෝහලේ මෘත ශරීරාගාරයේ තැන්පත් කර ඇති අතර චුන්නාකම් පොලීසිය වැඩිදුර විමර්ශන සිදු කරනු ලබයි. මේ අතර මාරවිල පොලිස් වසමේ පෑලියගොඩ පුත්තලම මාර්ගයේ බෑංකඩ හන්දිය අසලදී පුද්ගලික බස් රථයක පදික මාරුව හරහා ගමන් කළ පදික කාන්තාවක් ගැටී අනතුරක් සිදුව ඇත. අනතුරින් බරපතළ තුවාල ලැබූ පදික කාන්තාව මාරවිල රෝහලට ඇතුළත් කිරීමේදී මියගොස් තිබේ. එලෙස මියගොස් සිරිමැදුර පාර, කටුනේරිය ප්‍රදේශයේ පදිංචිව සිටි ඇත්තේ, 46 හැවිරිදි කාන්තාවකි.", "url": "https://sinhala.adaderana.lk/news/207274"},
{"title": "දිමුත් ටෙස්ට් පිටියට සමුදෙයි ?", "body": "ශ්‍රී ලංකා හිටපු ටෙස්ට් නායක දිමුත් කරුණාරත්න එළඹෙන 6 වැනිදා ඔස්ට්‍රේලියාව සමග පැවැත්වෙන දෙවන ටෙස්ට් තරගයෙන් අනතුරුව ජාත්‍යන්තර ක්‍රිකට් පිටියෙන් සමුගැනීමට තීරණය කර තිබේ. දිමුත් කරුණාරත්න සිය තීරණය පිළිබඳ ශ්‍රී ලංකා ක්‍රිකට් ආයතනයට දන්වා ඇති බව වාර්තා වෙයි.‍ පෙබරවාරි 6 වැනදා ඇරඹෙන ශ්‍රී ලංකා - ඔස්ට්‍රේලියා දෙවන ටෙස්ට් තරගය දිමුත් කරුණාරත්නගේ 100 වැනි ටෙස්ට් තරගයයි.  මේ දක්වා ශ්‍රී ලංකාව වෙනුවෙන් ටෙස්ට් තරග 99කට ක්‍රිඩාකර ඇති දිමුත් එහිදී ටෙස්ට් ලකුණු 7172ක් රැස්කර තිබේ. ඔහු වාර්තාකර ඇති ටෙස්ට් ශතක සංඛ්‍යාව 16කි. දිමුත් කරුණාරත්න 2019 සිට 2023 දක්වා කාලවකවානුව තුළ ටෙස්ට් තරග 30කදී ශ්‍රී ලංකා කණ්ඩායමට නායකත්වය ලබාදී තිබේ. ශ්‍රී ලංකාවෙන් බිහිවූ සාර්ථකම ටෙස්ට් ආරම්භක පිතිකරුවා ලෙස සැලකෙන දිමුත් කරුණාරත්න පෙබරවාරි 6වැනිදා ඇරඹෙන ශ්‍රී ලංකා - ඔස්ට්‍රේලියා දෙවන ටෙස්ට් තරගයෙන් පසු ටෙස්ට් පිටියෙන් මෙන්ම ජාත්‍යන්තර ක්‍රිකට් පිටියෙන්ද සමුගන්නා බව ශ්‍රී ලංකා ක්‍රිකට් ආයතනය වෙත දන්වා ඇති බව වාර්තා වෙයි. ශ්‍රී ලංකා - ඔස්ට්‍රේලියා දෙවන ටෙස්ට් තරගයට පෙර හෙට දිනයේ පැවැත්වෙන ප්‍රවෘත්ති සාකච්ඡාවේදී 36 හැවිරිදි දිමුත් කරුණාරත්න සිය සමුගැනීම සම්බන්ධයෙන් නිල වශයෙන් ප්‍රකාශ කරනු ඇත.", "url": "https://sinhala.adaderana.lk/news/206199"},
{"title": "දිමුත් වෙනුවෙන් මාලිංග මුළු රටෙන්ම කළ ඉල්ලීම", "body": "ශ්‍රී ලංකා ක්‍රිකට් ක්‍රීඩක දිමුත් කරුණාරත්න වෙනුවෙන් ශ්‍රී ලංකා කණ්ඩායමේ හිටපු සුපිරි වේගපන්දු යවන ක්‍රීඩක ලසිත් මාලිංග විශේෂ වීඩියෝවක් පළ කර තිබේ. හෙට (06) ආරම්භ වන ටෙස්ට් තරගයෙන් පසු ශ්‍රී ලංකා හිටපු ටෙස්ට් නායක දිමුත් කරුණාරත්න ජාත්‍යන්තර ක්‍රිකට් පිටියට සමුදීමට නියමිතව ඇතැයි පළ වූ පුවත සම්බන්ධයෙන් ප්‍රචාර දක්වමින් ලසිත් මාලිංග මෙම වීඩියෝව සිය නිල ෆේස්බුක් පිටුවේ පළ කර තිබුණි. සංචාරක ඔස්ට්‍රේලියා කණ්ඩායම සහ ශ්‍රී ලංකා කණ්ඩායම අතර දෙවන සහ අවසන් ටෙස්ට් ක්‍රිකට් තරගය ගාල්ල ජාත්‍යන්තර ක්‍රිකට් ක්‍රීඩාංගණයේදී හෙට ආරම්භ වෙයි. මෙම තරගය දිමුත් කරුණාරත්න සහභාගි වන සිය අවසන් ටෙස්ට් තරගයයි. වෝන් - මුරලි කුසලානය වෙනුවෙන් එම පැවැත්වෙන තරග දෙකකින් සමන්විත මෙම තරගාවලියේ පළමු තරගය ඉනිමකින් සහ ලකුණු 242කින් ජය ගැනිමට ඔස්ට්‍රේලියාව සමත්වුණි. ඒ ශ්‍රී ලංකා පිලට දැවැන්තම ටෙස්ට් පරාජයක් උරුම කර දෙමින්ය. තරග 2කින් සමන්විත මෙම තරගාවලියේ 1ට බින්දුවක් ලෙස ඔස්ට්‍රේලියාව පෙරමුණ ගනිද්දී ශ්‍රී ලංකාව හෙට තරගයට පිවිසෙන්නේ කෙසේ හෝ තරගය ජයගෙන තරගාවලිය ජය පරාජයෙන් තොරව අවසන් කිරීමේ අරමුණ ඇතිවයි. දෙවන ටෙස්ට් තරගය සඳහා රමේෂ් මෙන්ඩිස් ශ්‍රී ලංකා සංචිතයට කැඳවා ඇති අතර ආබාධයකට ලක්ව සිටි පැතුම් නිස්සංකද දෙවන ටෙස්ට් තරගයේදී ක්‍රීඩා කිරීමට නියමිත බව වාර්තා වෙයි. හෙට ආරම්භ වන ටෙස්ට් තරගයෙන් පසු ශ්‍රී ලංකා හිටපු ටෙස්ට් නායක දිමුත් කරුණාරත්න ජාත්‍යන්තර ක්‍රිකට් පිටියට සමුදීමට නියමිතව තිබේ. වසර 15කට ආසන්න කාලයක් ශ්‍රී ලංකාව නියෝජනය කළ 36 හැවිරිදි දිමුත් හෙට සහභාගි වන්නේ සිය 100 වැනි ටෙස්ට් තරගටයි. මේ දක්වා ශ්‍රී ලංකාව වෙනුවෙන් ටෙස්ට් තරග 99කට ක්‍රිඩාකර ඇති දිමුත් ටෙස්ට් ලකුණු 7172ක් රැස්කර කර ඇත්තේ ශතක 16ක් සමගින්ය. වැඩිම ටෙස්ට් ලකුණු සංඛ්‍යාවක් රැස් කළ සිවුවන ශ්‍රී ලාංකික පිතිකරු වන දිමුත් කරුණාරත්න 2019 සිට 2023 දක්වා ටෙස්ට් තරග 30කදී ශ්‍රී ලංකා පිලට නායකත්වය ලබාදී තිබේ. ලෝක ටෙස්ට් කණ්ඩායමට තුන්වරක් ඇතුළත් වූ ලොව එකම ආරම්භක පිතිකරුවා වන්නේද දිමුත් කරුණාරත්නයි. ශ්‍රී ලංකාවෙන් බිහිවූ සාර්ථකම ටෙස්ට් ආරම්භක පිතිකරුවා ලෙස සැලකෙන දිමුත් කරුණාරත්න ගාල්ලේදී අද පැවැත්වෙන ප්‍රවෘත්ති සාකච්ඡාවේදී ටෙස්ට් පිටියෙන් මෙන්ම ජාත්‍යන්තර ක්‍රිකට් පිටියෙන්ද සමුගන්නා බව නිවේදනය කිරීමට නියමිතයි.", "url": "https://sinhala.adaderana.lk/news/206240"},
{"title": "කාසියේ වාසිය ශ්‍රී ලංකාවට", "body": "සංචාරක ඔස්ට්‍රේලියානු කණ්ඩායම සහ ශ්‍රී ලංකා කණ්ඩායම අතර දෙවන ටෙස්ට් ක්‍රිකට් තරගයේ කාසියේ වාසිය දිනාගැනීමට ශ්‍රී ලංකා කණ්ඩායම සමත්විය. ඒ අනුව පන්දුවට පළමුවෙන් පහරදීමට ශ්‍රී ලංකා කණ්ඩායමේ නායක, ධනංජය ද සිල්වා තීරණය කර තිබේ. ගාල්ල ජාත්‍යන්තර ක්‍රිකට් ක්‍රීඩාංගණයේ දී අද පෙරවරු 10.00ට තරගය ආරම්භ වීමට නියමිතය. පළමු ටෙස්ට් ක්‍රිකට් තරගයට සහභාගී නොවූ පැතුම් නිස්සංක අද (06) ආරම්භ වන තරගය සඳහා කැඳවීමට නියමිත අතර රමේෂ් මෙන්ඩිස් ද සංචිතයට ඇතුළත් කර ඇති බව වාර්තා වේ. මේ අතර අද ආරම්භ වන තරගය ශ්‍රී ලංකා කණ්ඩායමේ හිටපු ටෙස්ට් නායක දිමුත් කරුණාරත්නගේ අවසන් ටෙස්ට් තරගය වේ.", "url": "https://sinhala.adaderana.lk/news/206280"},
{"title": "ස්ටොයිනිස් එක්දින පිටියට සමුදෙයි", "body": "ඔස්ට්‍රේලියානු ක්‍රිකට් කණ්ඩායමේ තුන්ඉරියව් ක්‍රීඩක මාකස් ස්ටොයිනිස් ජාත්‍යන්තර එක්දින ක්‍රිකට් පිටියෙන් විශ්‍රාම ගැනීමට තීරණය කර ඇත. ඒ අනුව ලබන මස පාකිස්තානයේදී ආරම්භවන 'චැම්පියන්ස් කුසලාන' ක්‍රිකට් තරගාවලියෙන් පසු මෙම තීරණය ක්‍රියාත්මක කිරීමට ඔහු බලාපොරොත්තු වේ. 35 හැවිරිදි ස්ටොයිනිස් ඔස්ට්‍රේලියාව නියෝජනය කරමින් එක්දින මෙන්ම විස්සයි20 තරග රැසක් නියෝජනය කර ඇති තුන්ඉරියව් ක්‍රීඩකයෙකි. ඔහු එක්දින තරග 71කදී ලකුණු 1495ක් රැස්කර ඇති අතර, ඊට ශතකයක් හා අර්ධ ශතක 6ක් ඇතුළත් වෙයි. ඊට අමතරව පන්දු යැවීමේදී කඩුලු 48ක් බිඳහෙලා ඇත. එමෙන්ම විස්සයි20 තරග 74කට ක්‍රීඩාකර ඇති ඔහු අර්ධ ශතක 5ක් සමගින් ලකුණු 1245ක් රැස්කර තිබේ. ඔහු විස්සයි20 කඩුලු 45කටද හිමිකම් කියයි. එක්දින පිටියෙන් සමුගැනීමට ගත් තීරණය පිළිබඳ අදහස් දක්වමින් ස්ටොයිනිස් පවසා ඇත්තේ, විස්සයි20 ක්‍රිකට් සඳහා වැඩි අවධානයක් යොමු කිරීමේ අරමුණින් මෙම තීරණය ගත් බවයි.", "url": "https://sinhala.adaderana.lk/news/206315"},
{"title": "සුමේධගෙන් සුපිරි කඩඉමක්", "body": "ශ්‍රී ලංකා මලල ක්‍රීඩා සංගමය විසින් දියගම ක්‍රීඩාංගණයේ සංවිධානය කර තිබෙන තේරීම් තරගයක අද (8) පැවති හෙල්ල විසිකිරීම ඉසව්ව නියෝජනය කළ සුමේධ රණසිංහ මීටර 82.56ක දුරක විසිකිරීමට සමත්ව ඇත. මෙය 2025 වසරේ මේ දක්වා ලොව හෙල්ල විසිකිරීම ඉසව්වෙන් ක්‍රීඩකයෙකු විසිකළ වැඩිම දුර ලෙසින් සටහන් විය. සුමේධට පෙර මෙම වසරේ වැඩිම දුරක් හෙල්ලය විසිකර සිටි ක්‍රීඩකයා වූයේ ඉතාලියේ Giovanni FRATTINI වූ අතර, ඔහු මීටර 75.85ක දුරක් විසිකර තිබුණි. මේ අතර අද පැවති මෙම තේරීම් තරගයට සහභාගි වූ රුමේෂ් තරංග ද මීටර් 79.58ක දුරක් විසිකර ඇති අතර, එයද මේ දක්වා ලොව දෙවන වැඩිම දුරක් විසිකිරීම වෙයි.", "url": "https://sinhala.adaderana.lk/news/206369"},
{"title": "ජීවිත බිලිගත් මාරක අනතුරු", "body": "ප්‍රදේශ කිහිපයක සිදුවූ රිය අනතුරු කිහිපයකින් කාන්තාවක් ඇතුළු පුද්ගලයින් සිව්දෙනෙක් ජීවිතක්ෂයට පත්ව තිබේ. ඊයේ (25) එම අනතුරු සිදුව තිබුණේ ඩෙල්ෆ්ට්, කඳාන, අවිස්සාවේල්ල සහ කටුගස්තොට යන පොලිස් වසම්වලින්ය. ඩෙල්ෆ්ට් - සරාපිටිය මාර්ගයේ ඩෙල්ෆ්ට් රෝහල අසලදී ට්‍රැක්ටර් රථයක් මාර්ගය අසල තිබූ බෝක්කු කණුවක ගැටී සිදුවූ අනතුරකින් පුද්ගලයෙකු මියගොස් තිබේ. එලෙස මියගොස් ඇත්තේ, 13 වන කොටස, ඩෙල්ෆ්ට් නැගෙනහිර ප්‍රදේශයේ පදිංචිව සිටි 37 හැවිරිදි පුද්ගලයෙකි. මේ අතර කඳාන පොලිස් වසමේ පේරලන්ද ප්‍රදේශයේ රාගම දෙස සිට කඳාන දෙසට ධාවනය වු ලොරි රථයක් මාර්ගයේ ගමන් කළ පදික කාන්තාවන් දෙදෙනෙකුගේ ගැටී අනතුර සිදුව ඇත. අනතුරින් බරපතළ තුවාල ලැබූ එක් පදික කාන්තාවක් රාගම රෝහලට ඇතුළත් කිරීමෙන් පසු මියගොස් තිබේ. එලෙස මියගොස් ඇත්තේ, ගොඩකවෙල, රක්වාන ප්‍රදේශයේ පදිංචිව සිටි 62 හැවිරිදි කාන්තාවකි. මේ අතර කොළඹ මඩකලපුව මාර්ගයේ පුවක්පිටිය ප්‍රදේශයේදී යතුරුපැදියක් ප්‍රතිවිරුද්ධ දෙසින් පැමිණි ලොරි රථයක මුහුණට මුහුණ ගැටී සිදුවූ අනතුරකින් පුද්ගලයෙකු මියගොස් ඇත. එලෙස මියගොස් ඇත්තේ, අකරවිට, කොස්ගම ප්‍රදේශයේ පදිංචිව සිටි 39 හැවිරිදි පුද්ගලයෙකි. මේ අතර මහනුවර කුරුණෑගල මාර්ගයේ කටුගස්තොට නගරයේදී යතුරුපැදියක් වාහන කීහිපයක් ඉස්සර කිරීමට යාමේදී ප්‍රතිවිරුද්ධ දිශාවෙන් පැමිණි බස් රථයක ගැටී අනතුරක් සිදුව ඇත. අනතුරින් බරපතළ තුවාල ලැබූ යතුරුපැදිකරු සහ පසුපැදිකරු කටුගස්තොට රෝහලට ඇතුළත් කර ප්‍රථිකාර ලබමින් සිටියදී පැදිකරු මියගොස් ඇති බව පොලීසිය පවසයි. එලෙස මියගොස් ඇත්තේ, මහනුවර ප්‍රදේශයේ පදිංචිව සිටි 22 හැවිරිදි තරුණයෙකි.‍", "url": "https://sinhala.adaderana.lk/news/207058"},
{"title": "මෝටර් රථයක් දුම්රියක ගැටෙයි", "body": "දුම්රියක මෝටර් රථයක් ගැටීමෙන් මව සහ සිය දියණිය තුවාල ලබා ඇතැයි වැලිගම පොලීසිය පවසයි  අද (01) පස්වරුවේ එම අනතුර සිදුව තිබුණේ, වැලිගම හෙට්ටිවීදිය දෙවන පටුමඟ දුම්රිය හරස් මාර්ගයේදීය. වැලිගම හෙට්ටිවීදිය දෙවන පටුමගේ පදිංචි කාන්තාවක් විසින් සිය දියණිය උපකාරක පන්තියට රැගෙන යාම සඳහා යමින් සිටියදී වව්නියාවේ සිට බෙලිඅත්ත දක්වා ධාවනය වූ දුම්රියේ ගැටීමෙන් එම අනතුර සිදුව ඇත. අනතුරින් තුවාල ලැබූ මව සහ දියණිය මාතර මහ රෝලට ඇතුළත් කර තිබේ. සිද්ධිය සම්බන්ධයෙන් වැලිගම පොලීසිය පරීක්ෂණ මෙහෙයවයි.", "url": "https://sinhala.adaderana.lk/news/207192"},
{"title": "ඔස්ට්‍රේලියාවට කඩුලු 09ක සුපිරි ජයක්", "body": "ඔස්ට්‍රේලියාව සමඟ පැවති දෙවැනි සහ අවසන් ටෙස්ට් තරගයත් කඩුලු 9ක පරාජයක් වැළඳ ගැනීමට ශ්‍රී ලංකා කණ්ඩායමට අද (09) සිදුවුණි. ඒ අනුව තරග දෙකකින් සමන්විත ටෙස්ට් තරගාවලිය තරග 2ට 0ක් ලෙස ජය ගත්තේ ඔස්ට්‍රේලියා කණ්ඩායමයි. ගාල්ල ජාත්‍යන්තර ක්‍රිකට් ක්‍රීඩාංගණයේදී පැවති දෙවැනි ටෙස්ට් තරගයේ කාසියේ වාසිය දිනා පළමුව පන්දුවට පහරදුන් ශ්‍රී ලංකා කණ්ඩායම සිය පළමු ඉනිම සඳහා සියල්ලන් දැවී ලකුණු 257ක් ලබා ගත්තේය. ඉනිමේ වැඩිම ලකුණු ලාභියා වු දිනේෂ් චන්දිමාල් වන අතර ඔහු රැසක්ළ ලකුණු සංඛ්‍යාව 74කි. ඔස්ට්‍රේලියා කණ්ඩායම සිය පළමු ඉනිම සඳහා සියලුදෙනා දැවී ලකුණු 414ක ලකුණු පුවරුවක් නිර්මාණය කළේය. සුපිරි ඉනිමක් ක්‍රීඩාකළ ඇලෙක්ස් කේරී ලකුණු 156ක් සහ නායක ස්ටීව් ස්මිත් ලකුණු 131ක් ලබා ගත්තේය. පන්දු යැවීමේදී ප්‍රභාත් ජයසූරිය ලකුණු 151කට කඩුලු 5ක් දවාගත්තේය. ඔස්ට්‍රේලියා පළමු ඉනිමට වඩා ලකුණු 157ක් පිටු පසින් සිට දෙවැනි ඉනිම ඇරඹු ශ්‍රී ලංකා කණ්ඩායමට සියලුදෙනා දැවී රැස්කර ගැනීමට හැකිවුණේ ලකුණු 231ක් පමණණි. ඇන්ජලෝ මැතිව්ස් ලකුණු 76ක් සහ කුසල් මෙන්ඩිස් ලකුණු 50ක් ලබා ගත්තේය. පන්දු යැවීමේදී මැතිව් කුනමන් සහ නේතන් ලයන් අතරේ කඩුලු 4 බැගින් බෙදි ගියේය. ලකුණු 75ක ජයග්‍රාහී ඉලක්කයක් හඹාගිය ඔස්ට්‍රේලියා කණ්ඩායම එක් කඩුල්ලක් පමණක් දැවී සිය ඉලක්කය පසු කර ගියේය. ඒ අනුව තරග දෙකකින් සමන්විත ටෙස්ට් තරගාවලිය තරග 2ට 0ක් ලෙස ඔස්ට්‍රේලියාව ජය ගත්තේය.", "url": "https://sinhala.adaderana.lk/news/206403"},
{"title": "ශ්‍රී ලංකාව ලකුණු 54ක් ඉදිරියෙන්", "body": "ශ්‍රී ලංකා කණ්ඩායම සමග පැවැත්වෙන දෙවැනි ටෙස්ට් ක්‍රිකට් තරගයේ වැඩි වාසි අත්කර ගැනීමට සංචාරක ඔස්ට්‍රේලියාව සමත්ව සිටී. තුන්වැනි දිනය නිමාවන විට ශ්‍රී ලංකා කඩුලු 8ක් දැවී ලකුණු 211ක් ලබා සිටියේ ලකුණු 54ක් ඉදිරියෙන් සිටිමිනි. ඊයේ (07) දිනයට තරගය නතර කරනවිට ඔස්ට්‍රේලියාව සිය පළමු ඉනිමට කඩුලු 3ක් දැවි ලකුණු 330ක් රැස්කරගෙන සිටියේය. ඒ අනුව ඉතිරි කඩුලු 7 ලකුණු 84ක් තුළ දවා ගැනීමට ශ්‍රී ලංකා පන්දු යවන්නන් අද සමත්වුණි. ස්මිත් ලකුණු 131ක් සහ  ඇලෙක්ස් කේරි ලකුණු 156ක් රැස් කළ අතර  පන්දුයැවීමේදී ප්‍රභාත් ජයසූරිය කඩුලු 5ක් සහ නිෂාන් පීරීස් කඩුලු 3ක් දවා ගත්තේය. ලකුණු 157ක් පිටුපසින් සිටිමින් සිය දෙවන ඉනිම ආරම්භ කළ ශ්‍රී ලංකා පිල අද දිනය අවසන් කරන විට කඩුලු 8ක් දැවී ලකුණු 211ක් රැස් කරගෙන සිටී. දිමුත්ගේ ජාත්‍යන්තර ක්‍රිකට් දිවියේ අවසන් ඉනිම ලකුණු 14කට සීමා වූ අතර ඔහු පිටියෙන් නික්ම ගියේ ක්‍රීඩාංගණයට රැස්ව සිටි සියලුදෙනාගේ අත්පොළසන් මැදින්ය.", "url": "https://sinhala.adaderana.lk/news/206375"},
{"title": "ශ්‍රී ලංකාවට එරෙහි ඔස්ට්‍රේලියානු එක්දින සංචිතය නම් කෙරේ", "body": "ශ්‍රී ලංකාව හා ඔස්ට්‍රේලියාව අතර ආරම්භවීමට නියමිතව තිබෙන තරග 2කින් යුත් එක්දින තරගාවලිය සඳහා තෝරාගත් ඔස්ට්‍රේලියානු සංචිතය අද (9) ප්‍රකාශයට පත් කළේය. මෙම සංචිතයට යොවුන් පාදඟ පන්දු යවන්නෙකු වන තන්වීර් සංගා කැඳවා ඇත. කෙසේ නමුත් බිරිඳගේ දෙවන දරු උපත වෙනුවෙන් ටෙස්ට් තරගාවලියෙන් ඉවත් වූ නිත්‍ය නායක පැට් කමින්ස් මෙම තරගාවලියට නම්කර නොමැත.. ඉන්දියාවට එරෙහිව පසුගියදා අවසන් වූ බෝඩර්-ගවස්කර් කුසලානයේදී කොන්දේ ආබාධයකට ලක් වූ වේගපන්දු යවන ක්‍රීඩක ජොෂ් හේසල්වුඩ් ද ශ්‍රී ලංකා තරගාවලියෙන් ඉවත්කර ඇත. ඔහුට තවත් දින කිහිපයකින් පාකිස්තානයේදී ආරම්භවන චැම්පියන්ස් කුසලාන තරගාවලියට අහිමිවනු ඇති බව වාර්තා වේ. කෙසේ නමුත් ඔස්ට්‍රේලියාව මේ දක්වා කණ්ඩායම් නායකයා ප්‍රකාශයට පත්කර නොමැත.  ස්ටීව් ස්මිත් හෝ ට්‍රැවිස් හෙඩ් දෙදෙනාගෙන් එක් අයෙකු නායකත්වයට පත්කිරීම සම්බන්ධයෙන් ඔවුන් මේ වනවිට සලකාබලමින් සිටින බව වාර්තා වේ. ඒ අනුව ශ්‍රී ලංකාවට එරෙහි එක්දින තරගාවලියේ නායකත්වයට පත්කරන්නා බොහෝ දුරට චැම්පියන්ස් කුසලානයේදී ඔස්ට්‍රේලියානු නායකයාවනු ඇති බව සඳහන්.", "url": "https://sinhala.adaderana.lk/news/206419"},
{"title": "දසුන් ශානකලා  ILT20 ශූරතාව දිනයි", "body": "ඩුබායිහි පැවැත්වෙන  ILT20 ක්‍රිකට් තරගාවලියේ ශූරතාව දිනාගැනීමට ශ්‍රී ලංකාවේ දසුන් ශානක නියෝජනය කරනු ලැබූ Dubai Capitals කණ්ඩායම සමත් විය. ඒ අවසන් මහා තරගයේදී Desert Vipers කණ්ඩායම කඩුලු 4කින් පරාජය කරමින්ය.   අවසන් තරගය ඩුබායි ජාත්‍යන්තර ක්‍රීඩාංගණයේදී  අද (9) රාත්‍රියේදී පැවැත්විණි. පළමුව පන්දුවට පහරදුන්  Vipers කණ්ඩායම පන්දුවාර 20 තුළදී කඩුලු 5ක් දැවී ලකුණු 189ක් රැස්කළේය. නායක සෑම් කරන් නොදැවී 62ක් රැස්කළ අතර, මැක්ස් හෝල්ටන් ලකුණු 76ක් ඉනිමට එක් කළේය. පිළිතුරු ඉනිම ක්‍රීඩාකළ Capitals කණ්ඩායම ජයග්‍රාහී ඉලක්කය තරගයේ අවසන් පන්දුවාරයේ (පන්දුවාර 19.2)  පන්දු 4ක් ඉතිරිව තිබියදී පසුකර යාමට සමත් විය. අනුකම්පා විරහිත ඉනිමක් ක්‍රීඩාකළ රොව්මන් පවෙල් ලකුණු 63ක්ද, ශායි හෝප් ලකුණු 43ක්ද රැස් කළේය. ඊට අමතරව සිකන්දර් රාසා නොදැවී ලකුණු 34ක් රැස්කළ අතර, දසුන් ශානකද ප්‍රහාරාත්මක ලකුණු 21 රැස්කිරීමට සමත් විය. පන්දු 10කින් ගොඩනැගුණු දසුන්ගේ ඉනිමට හයේ පහර 2ක් ඇතුළත් විය. මෙම තරගාවලිය කණ්ඩායම් 6ක සහභාගිත්වයෙන් පැවැත්විණි.", "url": "https://sinhala.adaderana.lk/news/206422"},
{"title": "අතීතය සිහි ගැන් වූ අරවින්දගේ පුල් පහර", "body": "ශ්‍රී මධුසුදන් සායි ගෝලීය මානුශීය මෙහෙයුම මගින් දෙවැනි වරටත් සංවිධාන කරන ‘වන් වර්ල්ඩ් වන් ෆැමිලි කප්’ ආරාධිත 20යි 20 තරගය ඉන්දීය සහ ශ්‍රී ලංකා ප්‍රවීණ ක්‍රීඩකයින්ගේ සහභාගිත්වයෙන් කර්නාටක ප්‍රාන්තයේදී ඊයේ (08) පැවැත්වුණි. මෙම තරගයෙන් ලකුණු 6ක තියුණු ජයක් වාර්තා කළේ ඉන්දියා වන් වර්ල්ඩ් ප්‍රවීණයින්ගේ කණ්ඩායමයි. තරගයේ පළමුවෙන් පන්දුවට පහරදුන් ඉන්දියා වන් වර්ල්ඩ් කණ්ඩායම නියමිත පන්දුවාර 20දී කඩුලු 6ක් දැවී ලකුණු 195ක් රැස් කළේය. ක්‍රිකට් පිටියෙන් සමුගෙන වසර ගණනක් වුවත් මාවන් අතපත්තු සහ මුත්තයියා මුරලිදරන් මෙහිදී රැකගත් සුපිරි උඩ පන්දු සියල්ලන් මවිත කළේය. ලකුණු 196ක ඉලක්කයක් හඹා යාමට පිටියට පිවිසි ශ්‍රී ලංකා වන් වර්ල්ඩ් කණ්ඩායමට නියමිත පන්දුවාර 20දි කඩුලු 9ක්දැවී රැස්කර ගැනීමට හැක් වූයේ ලකුණු ලකුණු 189ක් පමණි. උපුල් තරංග ලකුණු 51ක් සහ රොමේෂ් කළුවිතාරණ ලකුණු 45ක් රැස් කළේය. අරවින්ද ද සිල්වා එම තරගයේදී සිය සුපුරුදු පුල් පහර මෙහිදි එල්ල කළේ යළිත් අතීතය සිහිගන්වමින්ය.", "url": "https://sinhala.adaderana.lk/news/206400"},
{"title": "ශ්‍රී ලංකා - ඔස්ට්‍රේලියා එක්දින තරගාවලියේ ප්‍රවේශපත්‍ර ගැන දැනුම්දීමක්", "body": "ශ්‍රී ලංකාව සහ සංචාරක ඔස්ට්‍රේලියානු කණ්ඩායම් අතර පැවැත්වෙන එක්දින තරගාවලිය නැරඹීම සඳහා අවශ්‍ය ප්‍රවේශ පත්‍ර මේ වන විට මාර්ගගතව සහ කවුන්ටර හරහා අලෙවි කකරන බව ශ්‍රී ලංකා ක්‍රිකට් ආයතනය පවසයි. ඒ අනුව, www.srilankacricket.lk වෙබ් අඩවියට පිවිසීමෙන් ටිකට්පත් මිලදී ගත හැකිය. එමෙන්ම එක්දින තරගාවලිය අවසන් වන තෙක් තරග දිනවල පමණක් පෙරවරු 9 සිට පස්වරු 5 දක්වා කොළඹ විද්‍යා මාවතේ පිහිටි ශ්‍රී ලංකා ක්‍රිකට් ආයතනයේ කවුන්ටරය විවෘතව පවතී. තරඟ දෙකකින් යුතු ශ්‍රී ලංකා - ඕස්ට්‍රේලියා එක්දින තරඟාවලියේ පළමු තරඟය පෙබරවාරි 12 වැනිදා සහ දෙවැනි තරගය පෙබරවාරි 14 වැනිදා පැවැත්වීමට නියමිතය. මෙම තරඟ දෙකම දිවා තරඟ ලෙසින් පැවැත්වෙන අතර තරඟ දෙකම කොළඹ ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේ දී පැවැත්වේ. ප්‍රවේශපත්‍ර මිල ගණන් පහතින් දැක්වේ.", "url": "https://sinhala.adaderana.lk/news/206437"},
{"title": "ඔස්ට්‍රේලියාවට ලකුණු 75ක ඉලක්කයක්", "body": "ශ්‍රී ලංකා - ඔස්ට්‍රේලියා දෙවන ටෙස්ට් ක්‍රිකට් තරගයේ ජයග්‍රහණය සඳහා ඔස්ට්‍රේලියානු කණ්ඩායමට ලකුණු 75ක ඉලක්කයක් හිමිව තිබේ. ඒ ශ්‍රී ලංකා කණ්ඩායමේ දෙවන ඉනිම ලකුණු 231කට සීමා කිරීමට ඔස්ට්‍රේලියානු පන්දුයවන්නන් සමත්වීමත් සමගයි. ගාල්ල ජාත්‍යන්තර ක්‍රිකට් ක්‍රීඩාංගණයේ පැවති තරගය ඊයේ (08) දිනය සඳහා නතර කරන විට සිය දෙවන ඉනිම සඳහා පන්දුවට පහරදෙමින් සිටි ශ්‍රී ලංකා කණ්ඩායම කඩුලු 08ක් දැවී ලකුණු 211ක් ලබා සිටියේය. අද දිනයේ තරගය ආරම්භ වී ගතවූ මිනිත්තු 30ක් වැනි කෙටි කාලයක් තුළ සෙසු කඩුලු දෙක ද දවා ගැනීමට ඔස්ට්‍රේලියානු පන්දුයවන්නන් සමත්වීමත් සමග ශ්‍රී ලංකා දෙවන ඉනිම ලකුණු 231කට සීමා වුණි. එම වෙනුවෙන් ඇන්ජලෝ මැතිව්ස් ලකුණු 76ක් සහ කුසල් මෙන්ඩිස් ලකුණු 50ක් ලබාගත්තේය.", "url": "https://sinhala.adaderana.lk/news/206398"},
{"title": "ශ්‍රී ලංකා එක්දින සංචිතය නම් කෙරේ", "body": "ශ්‍රී ලංකාව හා ඔස්ට්‍රේලියාව අතර ආරම්භවීමට නියමිතව එක්දින ජාත්‍යන්තර තරගාවලිය සඳහා ශ්‍රී ලංකා සංචිතය නම් කර තිබේ. එම සංචිතයට ක්‍රීඩකයින් 16 දෙනෙකු ඇතුළත් වේ. තරග දෙකකින් යුතු ශ්‍රී ලංකා - ඔස්ට්‍රේලියා එක්දින තරගාවලියේ පළමු තරගය පෙබරවාරි 12 වැනිදා සහ දෙවැනි තරගය පෙබරවාරි 14 වැනිදා පැවැත්වීමට නියමිතය. මෙම තරග දෙකම දිවා තරග ලෙසින් පැවැත්වෙන අතර තරග දෙකම කොළඹ ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේ දී පැවැත්වේ.", "url": "https://sinhala.adaderana.lk/news/206458"},
{"title": "කාසියේ වාසිය ශ්‍රී ලංකාවට", "body": "සංචාරක ඔස්ට්‍රේලියානු කණ්ඩායම සහ ශ්‍රී ලංකා කණ්ඩායම අතර එක්දින ක්‍රිකට් තරගාවලියේ පළමු තරගයේ කාසියේ වාසිය දිනාගැනීමට ශ්‍රී ලංකා කණ්ඩායම සමත්විය. ඒ අනුව ශ්‍රී ලංකා පිල පන්දුවට පළමුවෙන් පහරදීමට තීරණය කර තිබේ. තරගය අද (12) අද පෙරවරු 10.00ට ආර්. ප්‍රේමදාස ක්‍රිකට් ක්‍රීඩාංගණයේදී ආරම්භ වීමට නියමිතය.", "url": "https://sinhala.adaderana.lk/news/206517"},
{"title": "ශ්‍රී ලංකාවට පෙරළිකාර ජයක්", "body": "සංචාරක ඔස්ට්‍රේලියානු කණ්ඩායමට එරෙහි පළමු එක්දින ක්‍රිකට් තරගයෙන් ලකුණු 49ක සටන්කාමී ජයක් ලැබීමට ශ්‍රී ලංකා කණ්ඩායම සමත් විය. මේ අනුව තරග 2කින් යුත් තරගාවලිය තරග 1-0ක් ලෙසින් ශ්‍රී ලංකාව පෙරමුණ ගත්තේය. කොළඹ ආර්. ප්‍රේමදාස ක්‍රීඩාංගණයේදී දිවා තරගයක් ලෙසින් අද (12) පැවති මෙම තරගයේ ශ්‍රී ලංකා කණ්ඩායමෙන් හිමිවූ ලකුණු 215ක පහසු ඉලක්කයට පිළිතුරු ලෙස ඔස්ට්‍රේලියාවට පන්දුවාර 33.5කදී සියලු දෙනා දැවී රැස්කිරීමට හැකිවූයේ ලකුණු 165ක් පමණි. ඔස්ට්‍රේලියාව වෙනුවෙන් ඇලෙක්ස් කේරී (41), ආරොන් හාඩි (32) පිත්තෙන් දක්ෂතා දැක්වූවත් එය ඔවුන්ගේ ජයග්‍රහණයට ප්‍රමාණවත් නොවුණි.  ශ්‍රී ලංකා ජයග්‍රහණයට ආරම්භය දුන් අසිත ප්‍රනාන්දු ඔස්ට්‍රේලියානු ඉනිමට ලකුණු 7ක් එක්වද්දී ආරම්භක පිතිකරු යුගළම ක්‍රීඩාගාරයට හරවා යැවීමට කටයුතු කළේය. අසිත ලබාදුන් එම ආරම්භය සාර්ථක අවසානයක් කරා රැගෙන ගිය මහීෂ් තීක්ෂණ ඔස්ට්‍රේලියානු ඉනිමෙන් කඩුලු 4ක් (4/40) උදුරාගත්තේය. ඊට අමතරව දුනිත් වෙල්ලාලගේ ලකුණු 33කට කඩුලු 2ක් දවාගත් අතර, වනිඳු හසරංග හා චරිත් අසලංක එක් කඩුලු බැගින් දවාගැනීමට සමත් වූහ. මෙම තරගයේ කාසියේ වාසිය දිනා පළමුව පන්දුවට පහරදුන් ශ්‍රී ලංකා කණ්ඩායම පන්දුවාර 46කදී සියලු දෙනා දැවී ලකුණු 214ක් රැස්කළේය. ශ්‍රී ලංකාවටද සාර්ථක ආරම්භයක් ලබාගැනීමට නොහැකි වූ අතර, ඔවුන්ගේ කඩුලු 5ක් ලකුණු 55ක් තුළ බිඳවැටුණි. එමෙන්ම ඉනිමේ 8වැනි කඩුල්ල බිඳවැටෙන විට ශ්‍රී ලංකා ලකුණු පුවරුවට එක්ව තිබුණේ ලකුණු 135ක් පමණි. කෙසේ නමුත් ශ්‍රී ලංකා ඉනිම ගොඩනැගීමේ සම්පූර්ණ වගකීම ගත් නායක චරිත් අසංලක අගනා ලකුණු 127ක් රැස්කරමින් ශ්‍රී ලංකා ඉනිම තරගයක් ලබාදිය හැකි ලකුණු පුවරුවක් දක්වා ඔසවා තැබීමට කටයුතු කළේය.", "url": "https://sinhala.adaderana.lk/news/206533"},
{"title": "පාකිස්තානයට වාර්තාගත ජයක්", "body": "දකුණු අප්‍රිකානු කණ්ඩායම පරාජය කර කරච්චිහිදී අද (12) රාත්‍රියේ අවසන් වූ එක්දින තරගයෙන් කඩුලු 6ක විශිෂ්ට ජයක් ලැබීමට පාකිස්තානු කණ්ඩායම සමත් විය. පාකිස්තානයේ සත්කාරකත්වය යටතේ නවසීලන්තය හා දකුණු අප්‍රිකාව අතර පැවැත්වෙන තුන්කොන් ක්‍රිකට් තරගාවලිය යටතේ තෙවන තරගය ලෙස මෙය පැවැත්විණි. මෙහ‍ි පළමුව පන්දුවට පහරදුන් දකුණු අප්‍රිකාව පන්දුවාර 50 තුළදී කඩුලු 5ක් දැවී ලකුණු 352ක් රැස්කර ලකුණු 353ක දැවැන්ත ඉලක්කයක් පාකිස්තානයට ලබා දුන්නේය. කෙසේ නමුත් එම ඉලක්කය කඩුලු 4ක් පමණක් දැවී තරගයේ 49වන පන්දුවාරයේදී සම්පූර්ණ කරගැනීමට ඔවුන්ට හැකිවිය. මෙය පාකිස්තානු ක්‍රිකට් ඉතිහාසයේ ඔවුන් හඹාගොස් ලැබූ ඉහළම ජයග්‍රහණය ලෙසින් වාර්තා අතරටද එක්විය. මීට පෙර ඔවුන් ලබාසිටි හොඳම ලකුණු හඹායෑම වූයේ 2022 වසරේදී ඔස්ට්‍රේලියාවට එරෙහිව ලකුණු 349ක ඉලක්කයක් සම්පූර්ණ කරගැනීමයි. පාකිස්තානු ජයග්‍රහණයේ නියමුවන් වූ නායක මොහොමඩ් රිස්වාන් පන්දු 128කට මුහුණදෙමින් නොදැවී ලකුණු 122ක් රැස්කළ අතර, ඔහුට අගනා සහායක් දුන් සල්මාන් අගා පන්දු 103කට මුහුණදෙමින් ලකුණු 134ක් රැස්කළේය. ඉනිමේ තෙවන කඩුල්ල මුලු ලකුණු 91දී  බිඳවැටීමෙන් අනතුරුව එක් වූ ඔවුන් දෙදෙනා 4වන කඩුල්ලට පන්දු 229කට මුහුණදෙමින් ලකුණු 260ක සබඳතාවක් ගොඩනැගීමට සමත් විය. මෙයද පාකිස්තානු ක්‍රිකට් ඉතිහාසයේ 4වන කඩුල්ලට ගොඩනැගූ හොඳම ලකුණු සබඳතාව වේ. මෙම ජයග්‍රහණයත් සමග පාකිස්තානය අවසන් මහා තරගයට සුදුසුකම් ලබාගත් අතර, ක්‍රීඩාකළ තරග 2ම පරාජය වූ දකුණු අප්‍රිකාව තරගාවලියෙන් ඉවත් විය. අවසන් මහා තරගය අනිද්දා (14) නවසීලන්තය හා පාකිස්තානය අතර පැවැත්වීමට නියමිතව ඇත.", "url": "https://sinhala.adaderana.lk/news/206541"},
{"title": "පාකිස්තාන ක්‍රීඩකයන් තිදෙනෙකුට ICCයෙන් දඬුවම්", "body": "පාකිස්තානයේ පැවැත්වෙන තුන්කොන් එක්දින ක්‍රිකට් තරගාවලිය යටතේ ඊයේ (12) පැවති දකුණු අප්‍රිකාවට එරෙහි තරගයේදී ක්‍රිකට් චර්යාධර්ම උල්ලංඝනය කිරීම හේතුවෙන් පාකිස්තානු ක්‍රීඩකයන් තිදෙනෙකුට  ICCය විසින් දඬුවම් පමුණුවා ඇත. මෙලෙස දඬුවම් හිමිව ඇත්තේ ෂහීන් ෂා අෆ්රිඩි, සවුද් ෂකීල් සහ කම්රාන් ගුලාම් යන ක්‍රීඩකයන් තිදෙනාටය. ඔවුන් ICC චර්යාධර්ම සංග්‍රහයේ පළමු මට්ටමේ වරදක් සිදුකර ඇති බවට කරුණු වාර්තාකර ඇති අතර, ඒ හේතුවෙන් ඔවුන් සියලු දෙනාටම දඩ සහ දඬුවම් ලකුණ බැගින් ලබා දී ඇත. දකුණු අප්‍රිකානු ක්‍රීඩක මැතිව් බ්‍රීට්ස්කේ ලකුණක් ලබාගැනීමට උත්සාහ කරන අතරතුර ඔහුට බාධාවන අයුරින් මාර්ගය හරස්කිරීම හේතුවෙන් අෆ්රිඩිට දඬුවම් කර තිබේ. මේ හේතුවෙන් ඔහුට දඬුවම් ලකුණට අමතරව තරග ගාස්තුවෙන් 25%ක දඩයක් නියම කර ඇත. එමෙන්ම ටෙම්බා බවුමා දැවීයාමේදී ඔහුගේ ඉතා සමීපයට ගොස් එම දැවීයාම සැමරීම හේතුවෙන් ෂකීල් සහ ගුලාම්ට දඬුවම්කර ඇත. ඒ අනුව ඔවුන් දෙදෙනාටම දඬුවම් ලකුණට අමතරව තරග ගාස්තුවෙන් 10%ක දඩයක් නියම කර තිබේ. ඊයේ අවසන් වූ මෙම තරගයේදී දකුණු අප්‍රිකාව ලබාදුන් ලකුණු 353ක දැවැන්ත ඉලක්කය පහසුවෙන් පසුකර යාමට පාකිස්තානය සමත් වූ අතර, එය ඔවුන් සිය ක්‍රිකට් ඉතිහාසයේ එක්දින තරගයකදී හොඳම හඹායාම ලෙස වාර්තා අතරට එක්විය.", "url": "https://sinhala.adaderana.lk/news/206576"},
{"title": "අද තරගයේ ඔස්ට්‍රේලියාවේ වෙනස්කම් 5ක්", "body": "ශ්‍රී ලංකාව හා ඔස්ට්‍රේලියාව අතර අද (14) පැවැත්වෙන දෙවන හා අවසන් එක්දින ක්‍රිකට් තරගයේ කාසියේ වාසිය දිනූ ශ්‍රී ලංකා නායක චරිත් අසලංක පළමුව පන්දුවට පහරදීමට තීරණය කළේය. අද ශ්‍රී ලංකා කණ්ඩායමේ එක් වෙනස්කමකන් සිදුකර ඇත. ඒ අනුව පෙර තරගයට ක්‍රීඩාකළ අවිශ්ක ප්‍රනාන්දු විවේකගන්වා ඔහු වෙනුවට නිශාන් මධුෂ්ක කැඳවා ඇත. කෙසේ නමුත් ඔස්ට්‍රේලියානු කණ්ඩායමේ වෙනස්කම් 5ක් සිදුකර තිබේ. අද තරගයට ට්‍රැවිස් හෙඩ්, ජොෂ් ඉන්ග්ලිස්, ග්ලෙන් මැක්ස්වෙල්, බෙන් වාර්ෂුයිස් බෙන් සහ තන්වීර් සංගා කැඳවා ඇත.", "url": "https://sinhala.adaderana.lk/news/206594"},
{"title": "හුදකලා සටනක නිරත වූ අසලංකගෙන් ශතකයක්", "body": "සිය එක්දින ක්‍රිකට් දිවියේ සිව්වන ශතකය වාර්තා කිරීමට ශ්‍රී ලංකා කණ්ඩායමේ නායක චරිත් අසලංක අද  (12) සමත් විය. ඒ මේ වනවිට කොළඹ ආර්. ප්‍රේමදාස ක්‍රිකට් පිටියේ ඔස්ට්‍රේලියාවට එරෙහිව පැවැත්වෙන පළමු එක්දින තරගයේදීය. මෙම තරගයේ කාසියේ වාසිය දිනූ ශ්‍රී ලංකා කණ්ඩායමේ නායක චරිත් අසලංක පළමුව පන්දුවට පහර දීමට තීරණය කළ නමුත් ශ්‍රී ලංකා පිලේ මුල්පෙළ පිතිකරුවන්ට පිටියේ ස්ථාවර වීමට ඔස්ට්‍රේලියානු පන්දු යවන්නන් අවස්ථාව ලබා නොදුන්නේය. එහෙත් හුදකලා සටනක නිරතවූ නායක චරිත් අසලංක ශ්‍රීලංකා ලකුණු පුවරුව ඉහළ නැංවීමට කටයුතු කළේය. එහිදී අසලංක හයේ පහර 03ක් සහ හතරේ පහර 11ක් සමඟින් සිය ශතකය වාර්තා කළේය. ශ්‍රී ලංකා කණ්ඩායම සියලුදෙනා දැවී පන්දුවාර සියල්ල අවසානයේ ලකුණු 214ක් ලබා ගත්තේය. නායකත්ව ඉනිමක් තරග කළ චරිත් අසලංක ලකුණු 127ක් ලබා දැවී ගියේය.", "url": "https://sinhala.adaderana.lk/news/206526"},
{"title": "ශූරයන්ගේ කුසලානයේ ජයග්‍රාහකයන්ට අතිදැවැන්ත මුදලක්", "body": "වසර 8කට පසු පැවැත්වීමට කටයුතු යොදා තිබෙන ශූරයන්ගේ කුසලාන (Champions Trophy) ක්‍රිකට් තරගාවලියේ ජයග්‍රාහකයන් වෙනුවෙන් අතිවිශාල මුදල් ත්‍යාගයක් ලබාදීමට ICCය කටයුතු යොදා ඇත. ඒ අනුව මෙවර තරගාවලියේ ජයග්‍රාහකයින් සඳහා අමෙරිකානු ඩොලර් මිලියන 2.24ක මුදලක් වෙන්කර ඇත. මෙම මුදල මෙරට වටිනාකමින් රුපියල් කෝටි 65කට අධිකය. එමෙන්ම සමස්ත තරගාවලියේ එක් එක් අදියරයන් වෙනුවෙන්ද ලබාදීම සඳහා අමෙරිකානු ඩොලර් මිලියන 6.9ක් වෙන්කර ඇත. මෙම මුදල රුපියල් කෝටි 203කට අධිකය. ඒ අනුව මෙය වසර 8කට පෙර එංගලන්තයේදී පැවැත් වූ ශූරයන්ගේ කුසලාන තරගාවලියේදී වෙන්කළ මුදලට වඩා 53%කට වැඩි අගයක් බව වාර්තා වේ. අනුශූරයන් සඳහා ඩොලර් මිලියන 1.12ක මුදලක් වෙන්කර ඇත. මීට අමතරව අවසන් පූර්ව වටයේදී පරාජය වන කණ්ඩායම් දෙකට ඩොලර් 560,000 බැගින් ප්‍රදානය කෙරේ.  කණ්ඩායම් 8ක සහභාගිත්වයෙන් පැවැත්වෙන මෙම තරගාවලියේ මූලික වටය කණ්ඩායම් 4 බැගින් කාණ්ඩ දෙකක් යටතේ පැවැත්වේ. ඒ සෑම කාණ්ඩයකම තරග ජයග්‍රහණයක් වෙනුවෙන් අමෙරිකානු ඩොලර් 34,000ක මුදලක් හිමිවේ. එමෙන්ම 5වන සහ 6වන ස්ථාන ලබා ගන්නා කණ්ඩායම් සඳහා අ.ඩො. 350,000 බැගින් ලබාදේ. තවද 7,8 ස්ථාන ලබා ගන්නා කණ්ඩායම්වලට අ.ඩො. 140,000 බැගින් වෙන්කර ඇත. ඊට අමතරව මෙවර ශූරයන්ගේ කුසලානයට සුදුසුකම් ලබන සෑම කණ්ඩායමකටම (කණ්ඩායම් 8) අ.ඩො. 125,000 බැගින් ලබාදීමටද කටයුතු යොදා තිබේ. ශූරයන්ගේ කුසලාන ක්‍රිකට් තරගාවලිය එළැඹෙන 19වනදා ආරම්භවීමට නියමිතව ඇත.", "url": "https://sinhala.adaderana.lk/news/206606"},
{"title": "මැතිව් කුනමන්ගේ පන්දු යැවීමේ ඉරියව්ව ගැන සැකයක්", "body": "ඔස්ට්‍රේලියා දඟ පන්දු යවන ක්‍රීඩක මැතිව් කුනමන්ගේ පන්දු යැවීමේ ඉරියව්ව සැකසහිත බවට තරග විනිසුරුවන් වාර්තා කිරීම හේතුවෙන් ඉරියව්ව නිවරදි කර ගන්නා තුරු ජාත්‍යන්තර තරගවලදී පන්දු යැවීම ඔහුට තහනම්කර තිබේ. ශ්‍රී ලංකාවට එරෙහිව පැවති ටෙස්ට් තරගාවලියේදී වැඩිම කඩුලු දවාගත්තේ මැතිව් කුනමන් ය. ශ්‍රී ලංකාව සහ ඔස්ට්‍රේලියාව අතර පැවති තරග දෙකකින් සමන්විත ටෙස්ට් තරගාවලියේදී කඩුලු 16ක් දවාගැනීමට දඟ පන්දු යවන ක්‍රීඩක මැතිව් කුනමන් සමත්වුණි. ඒ අනුව එම තරගාවලියේ වැඩිම කඩුලුලාභියා වූ මැතිව් කුනමන්ගේ පන්දු යැවීමේ ඉරියව්ව සැකසහිත බව තරග විනිසුරුවන් ජාත්‍යන්තර ක්‍රිකට් කවුන්සලයට දන්වා තිබේ. කුනමන්ගේ පන්දු යැවීමේ ඉරියව්ව සැකසහිත බවට චෝදනා එල්ලවීම නිසා ජාත්‍යන්තර ක්‍රිකට් කවුන්සලය අනුමත ස්ථානයකදී ඔහුට පරීක්ෂණයකට මුහුණදීමට සිදුවේ. සති තුනක කාලයක් ඇතුළත කුනමන් ඔහුගේ පන්දුයැවීමේ ඉරියව්ව නිවරදි කරගත යුතුවන අතර ඒ වනතෙක් ඔහුට ජාත්‍යන්තර තරගවලදී පන්දු යැවීමට හැකිවන්නේ නැත. 2017 වසරේදී වෘත්තීය ක්‍රිකට් ක්‍රීඩාව ආරම්භ කළ කුනමන් 2022 වසරේදී මංගල ජාත්‍යන්තර තරගයට ක්‍රීඩා කළේය. කුනමන්ගේ පන්දු යැවීමේ ඉරියව්ව සැකසහිත බවට චෝදනා එල්ලවූ පළමු අවස්ථාව මෙයයි.", "url": "https://sinhala.adaderana.lk/news/206518"},
{"title": "මාස්ටර්ස් ලීග් තරගාවලියට ශ්‍රී ලංකා සංචිතය නම් කෙරේ", "body": "හිටපු ක්‍රිකට් ක්‍රීඩකයින්ගේ සහභාගිත්වයෙන් පැවැත්වෙන 'ඉන්ටර්නැෂල් මාස්ටර්ස් ලීග්' ක්‍රිකට් තරගාවලිය එළැඹෙන 22 වැනිදා ඉන්දියාවේදී ආරම්භ වීමට නියමිතව ඇත. ශ්‍රී ලංකාව හා සත්කාරක ඉන්දියාව සමගින් බ.ඉ. කොදෙව්, ඔස්ට්‍රේලියාව හා දකුණු අප්‍රිකාව නියෝජනය කරමින් කණ්ඩායම් 5ක් මෙහිදී ක්‍රීඩාකරනු ලබයි. මාර්තු 16වනදා දක්වා පැවැත්වෙන මෙම තරගාවලියේ පළමු තරගය ශ්‍රී ලංකා මාස්ටර්ස් කණ්ඩායම සහ ඉන්දියා මාස්ටර්ස් කණ්ඩායම අතර පෙබරවාරි 22 වැනිදා පැවැත්වේ. මේ අතර මෙම තරගාවලියට එක්වන ශ්‍රී ලංකා මාස්ටර්ස් සංචිතය ඊයේ (14) නිවේදනය කළේය.", "url": "https://sinhala.adaderana.lk/news/206635"},
{"title": "ජාතික ක්‍රීඩා සභාව පත් කෙරේ", "body": "තරුණ කටයුතු සහ ක්‍රීඩා අමාත්‍ය සුනිල් කුමාර ගමගේ විසින් ජාතික ක්‍රීඩා සභාව අද (14) පත්කළේය. ශ්‍රී ලංකා රග්බි කණ්ඩායමේ හිටපු නායකයෙකු මෙන්ම පැසිපන්දු ක්‍රීඩකයෙකු ද ප්‍රියන්ත ඒකනායක මහතා මෙහි සභාපතිවරයා ලෙස පත්කර තිබේ. ඔහු ඇතුළු සාමාජිකයින් 13 දෙනෙකු ක්‍රීඩා අමාත්‍යංශයේ දී සිය පත්වීමේ ලිපි භාගත්තේය. මෙම අවස්ථාව සඳහා තරුණ කටයුතු නියෝජ්‍ය අමාත්‍ය එරංග ගුණසේකර ද සහභාගී විය. මෙරට ක්‍රීඩාව දියුණු කිරීම, සංවර්ධනය කිරීම මෙන්ම පාලනය කිරීම සම්බන්ධයෙන් අමාත්‍යවරයාට උපදෙස් දීම අරමුණු කර ජාතික ක්‍රීඩා සභාව නම්කරනු ලබයි. සමන්තා නානායක්කාර, රුක්මන් වෑකඩපොළ, සිදත් වෙත්තමුනි, චානක ජයමහ, රොහාන් අබේකෝන්, නිරෝෂන් විජේකෝන්, මුරාද් ඉස්මයිල්, රොෂාන් මහනාම, සී. රත්නමුදලි, ශ්‍රියානි කුලවංශ, මලික් ජේ. ප්‍රනාන්දු, ශානිත ප්‍රනාන්දු රග්බි ක්‍රීඩකයෙකු සහ පැසිපන්දු ක්‍රීඩකයෙකු වන අතර ශ්‍රී ලංකා රග්බි කණ්ඩායමේ නායකයා ලෙසත් කටයුතු කර ඇත. ශ්‍රී ලංකාවේ සහ ආසියානු රග්බි සංගමයේ සභාපතිවරයා ලෙස කටයුතු කර තිබේ. තවද නවසීලන්තයේ සහ වේල්සයේ රග්බි සමාජයෙහි ද ක්‍රීඩා කර ඇත. කොළඹ විශ්වවිද්‍යාලයේ ක්‍රීඩා අධ්‍යයනය පිළිබඳ මහාචාර්යවරියක්ය. ක්‍රීඩා මනෝ විද්‍යාඥවරියක් වන අතර, මෙරට පළමු ක්‍රීඩා මහචාර්යවරිය ඇය වේ. ඇය විශ්වවිද්‍යාල මට්ටම දක්වා ක්‍රීඩාකර ඇති පැසිපන්දු ක්‍රීඩිකාවකි. ජාත්‍යන්තර බොක්සින් සංගමයේ උපදේශකයෙකු සහ ක්‍රීඩා විනිසුරුවරයෙක් ද වේ. එමෙන්ම විශ්වවිද්‍යාල බාහිර කථිකාචාර්යවරයෙක් වශයෙන් සහ ක්‍රීඩා ගුරුවරයෙක් වශයෙන් ද කටයුතු කරයි. ශ්‍රී ලංකා ටෙස්ට් ක්‍රිකට් කණ්ඩායමේ ආරම්භක සාමාජිකයෙකු වන ඔහු 1982 - 1987 දක්වා ආරම්භක පිතිකරුවෙක් ලෙස කටයුතු කර ඇත. ටෙස්ට් සහ එක්දින ජාත්‍යන්තර ක්‍රීඩා සඳහා සහභාගි වූ හිටපු ප්‍රවීණ ක්‍රිකට් ක්‍රීඩකයෙක් ද වේ. ශ්‍රේෂ්ඨාධිකරණ නීතීඥයෙක් ලෙස දැනට අධිකරණ කටයුතු වල නියැලෙන අතර, Colombo Dockyard PLCහි විධායක නොවන ස්වාධීන අධ්‍යක්ෂකවරයකු වශයෙන් කටයුතු කර ඇත. ශ්‍රී ලංකා රග්බි ක්‍රීඩකයෙක් ලෙස ක්‍රීඩා කටයුතුවල නියැලී ඇති අතර, ජාතික රග්බි තේරීම් කමිටුවේ හිටපු සභාපතිවරයෙක් වශයෙන් ද කටයුතු කර ඇත. රග්බි සත්සාමාජික කණ්ඩායමේ හිටපු නායකයෙක්ද වේ. බැඩ්මින්ටන් ක්‍රීඩකයෙක් වන අතර ඔහු, ශ්‍රී ලංකාව නියෝජනය කරමින් ඔලිම්පික් උළෙල සඳහා සහභාගී වූ පළමු බැඩ්මින්ටන් ක්‍රීඩකයා ද වේ. 1983- 1987, 1989- 1992 කාලවකවානුවේ ශ්‍රී ලංකා බැඩ්මින්ටන් ශූරතාවලියේ කේවල ශූරතාව හිමිකර ගෙන ඇත. ජාතික තේරීම් කමිටු සභාපති සහ ජාතික පුහුණුකරුවෙක් වශයෙන්ද කටයුතු කර තිබේ. ශ්‍රී ලංකා මේසපන්දු සම්මේලනය ඇතුළුව සම්මේලන ගණනාවකට සම්බන්ධව කටයුතු කර ඇත. ගොල්ෆ් තේරීම් කමිටුවෙහි හිටපු සාමාජිකයෙක් ලෙසත්, මේසපන්දු සංගමයේ හිටපු ලේකම්වරයෙක් ලෙසත් කටයුතු කර ඇත.  ශ්‍රී ලංකා හිටපු ක්‍රිකට් ක්‍රීඩකයෙක් වන අතර, 1996 එක්දින ලෝක කුසලාන ශ්‍රී ලංකාවට දිනා දුන් කණ්ඩායමේ ප්‍රධාන සාමාජිකයෙක්ය. ටෙස්ට් තරග ඉතිහාසයේ දිවාරාත්‍රී තරගක තීරකයෙකු වශයෙන් පෙනී සිටි පළමු පුද්ගලයා වේ. ශ්‍රී ලංකා ක්‍රිකට් තේරීම් කමිටුවේ සහ තාක්ෂණික උපදේශක කමිටු මණ්ඩලයේ සාමාජිකයකු ලෙසද කටයුතු කර ඇත.  මොරටුව විශ්වවිද්‍යාලයේ ආචාර්යවරයෙක් වන අතර, විශ්වවිද්‍යාල මට්ටමේ ක්‍රීඩා සම්බන්ධයෙන්ද කටයුතු කර ඇත. වොලිබෝල් ජාතික සම්මේලනයේ කටයුතු කරන ලද ක්‍රීඩා රෙගුලාසි හා ක්‍රීඩා සම්බන්ධ අධ්‍යයන කටයුතුවල නිරත වූ අයෙක් ද වේ. ‍ඔලිම්පික් ක්‍රීඩිකාවක් වන අතර පොදුරාජ්‍ය මණ්ඩලීය ක්‍රීඩා උළෙලේදී රිදී පදක්කමක් හා ආසියානු ක්‍රීඩා උළෙලේදී ලෝකඩ පදක්කමත් දිනා ඇත.  1989 සිට 2004 දක්වා ජාත්‍යන්තර ක්‍රීඩා 70කට අධික සංඛ්‍යාවකට සහභාගි වී තිබේ. ඇය දකුණු ආසියානු ක්‍රීඩා උළෙලේ මී.100 කඩුලු පැනීම ඉසව්වේ වාර්තාවට තවමත් හිමිකම් කියයි. ඩිල්මා පුද්ගලික සමාගමෙහි සම සභාපතිවරයා ලෙස කටයුතු කරයි. හිටපු රග්බි ක්‍රීඩකයෙකු වන අතර CR & FC රග්බි කණ්ඩායම නියෝජනය කරමින් වසර 12කට වැඩි කාලයක් දස්කම් දැක්වූ අයෙකු වේ. 1994 දී කණ්ඩායමේ නායකත්වය දැරූ අතර, 1998 දක්වා රග්බි ජාතික කණ්ඩායම වෙනුවෙන් ද ක්‍රීඩා කළේය. CR & FC රග්බි සමාජයේ හිටපු උප සභාපතිවරයාද වෙයි.", "url": "https://sinhala.adaderana.lk/news/206616"},
{"title": "ශ්‍රී ලංකාවට වාර්තාගත සුපිරි ජයක්", "body": "සංචාරක ඔස්ට්‍රේලියානු කණ්ඩායම පරාජය කර දෙවන එක්දින ක්‍රිකට් තරගයෙන් ලකුණු 174ක දැවැන්ත ජයක් ලැබීමට ශ්‍රී ලංකා කණ්ඩායම අද (14) සමත් විය. මෙය ශ්‍රී ලංකා ක්‍රිකට් ඉතිහාසයේ ඔස්ට්‍රේලියාවට එරෙහිව ලැබූ දැවැන්තම එක්දින තරග ජයග්‍රහණය (ලකුණු පරතරය අනුව) ලෙස වාර්තා අතරටද එක්විය. ශ්‍රී ලංකා කණ්ඩායම ලබාදුන් ලකුණු 282ක දැවැන්ත ඉලක්කයට පිළිතුරු ලෙස ඔස්ට්‍රේලියාවට පන්දුවාර 24.2කදී සියලු දෙනා දැවී රැස්කළ හැකිවූයේ ලකුණු 107ක් පමණි. මෙය එක්දින තරගයකදී ශ්‍රී ලංකාව හමුවේ දැවීගිය දෙවන අඩුම ලකුණු සංඛ්‍යාව විය.  කෙසේ නමුත් ආසියානු තණතීරුවකදී මෙය ඔස්ට්‍රේලියාව දැවීගිය අඩුම ලකුණු සංඛ්‍යාව ලෙස වාර්තා අතරට එක්විය. මීට පෙර ඔවුන් ආසියාවේදී දැවීගිය අඩුම ලකුණු සංඛ්‍යාව වන්නේ මීට වසර 40කට පෙර එනම් 1985 වසරේදී ඉන්දියාව හමුවේ ලකුණු 139කට දැවීයාමයි. ශ්‍රී ලංකාව ලැබූ මෙම ජයත් සමග තරග 2කින් යුත් තරගාවලිය තරග 2-0ක් ලෙසින් ජය ගත්තේය. පරාජිත ඔස්ට්‍රේලියානු ඉනිමේ ඉහළම ඉනිම නායක ස්ටීවන් ස්මිත් විසින් ලබාගත් අතර, ඔහු ලකුණු 29ක් රැස්කිරීමට සමත් විය. අද තරගයට කැඳවූ ප්‍රහාරාත්මක පිතිකරු ග්ලෙන් මැක්ස්වෙල්ගේ ඉනිම එක් ලකුණකට සීමාවිය. ශ්‍රී ලංකාව වෙනුවෙන් විශිෂ්ට පන්දු යැවීමක නිතර වූ දුනිත් වෙල්ලාලගේ ලකුණු 35කට කඩුලු 4ක් දවාගත්තේය. එමෙන්ම මෙම තරගයේදීම ශ්‍රී ලංකා ජයග්‍රහණයට සාර්ථක ආරම්භය ලබාදුන් අසිත ප්‍රනාන්දු ලකුණු 23කට කඩුලු 3ක් දවාගත්තේය. ආරම්භක පිතිකරු යුගලය ඇතුළු පළමු කඩුලු තුනම අසිත සතුවිය. මීට අමතරව වනිඳු හසරංග ද ලකුණු 23කට කඩුලු 3ක් දවාගත්තේය.", "url": "https://sinhala.adaderana.lk/news/206610"},
{"title": "ශූරයන්ගේ කුසලානයේ පළමු ජය නවසීලන්තයට", "body": "ශූරයන්ගේ කුසලාන එක්දින ක්‍රිකට් තරගාවලිය ආරම්භ කරමින් අද (19) පැවති තරගයෙන් සත්කාකරක පාකිස්තාන කණ්ඩායම පරාජය කර ලකුණු 60ක පහසු ජයක් ලැබීමට නවසීලන්ත කණ්ඩායම සමත් විය. දිවාරාත්‍රී තරගයක් ලෙසින් මෙය කරච්චි ක්‍රීඩාංගණයේදී පැවැත්විණි. පළමුව පන්දුවට පහරදුන් නවසීලන්තය පන්දුවාර 50 අවසන් කළේ කඩුලු 5කට ලකුණු 320ක දැවැන්ත ලකුණු පුවරුවක් නිර්මාණය කරමිනි. එම ඉනිම වෙනුවෙන් ආරම්භක පිතිකරු විල් යන්ග් ලකුණු 107ක් හා ටොම් ලේතම් නොදැවී ලකුණු 118ක් රැස්කිරීමට සමත් විය. පාකිස්තාය වෙනුවෙන් නසීම් ශා (2/63) හා හාරිස් රවුෆ් (2/83) කඩුලු දවාගැනීමට සමත් වුවද, ඔවුන් නවසීලන්ත පිතිකරුවන් ඉදිරියේ දැඩි පහරකෑමකට ලක්වූහ. මෙහිදී ලකුණු 231ක දැවැන්ත ඉලක්කයක් හඹාගිය පාකිස්තානයට පන්දුවාර 47.2කදී සියලු දෙනා දැවී රැස්කළ හැකිවූයේ ලකුණු 260ක් පමණි. බාබර් අසාම් (64) හා කුෂ්දිල් ශා (69) අර්ධ ශතක රැස්කළද ඔවුන්ට ජයග්‍රහණය පෙනෙන මානයට හෝ තම ඉනිම රැගෙන යාමට නොහැකි වූහ. මෙම තරගාවලියේ දෙවන තරගය හෙට (20) ඉන්දියාව හා බංග්ලාදේශය අතර පැවැත්වෙන අතර, එය ඩුබායි ජාත්‍යන්තර ක්‍රීඩාංගණයේදී  පැවැත්වීමට නියමිතව ඇත.", "url": "https://sinhala.adaderana.lk/news/206825"},
{"title": "දසුන්ට දඩයක්", "body": "ශ්‍රී ලංකා හිටපු නායක දසුන් ශානකට අමෙරිකානු ඩොලර් 10,000ක දඩයක් පැනවීමට ශ්‍රී ලංකා ක්‍රිකට් ආයතනය පියවර ගෙන ඇතැයි වාර්තා වේ. ඒ දේශීය තුන්දින තරගාවලියේ තරගයක් අතරතුර ලීග් තරගයක් ක්‍රීඩා කිරීම වෙනුවෙන් ඩුබායි බලා පිටත්ව යාම හේතුවෙනි. තුන්දින ක්‍රිකට් තරගාවලියේ SSC ක්‍රීඩා සමාජය දරුණු පසුබෑමට ලක්ව සිටි අතර ඒ අනුව එක්සත් අරාබි එමීර් රාජ්‍යෙය් පැවති ජාත්‍යන්තර ලීග් 20-20 තරගාවලියට සහභාගි වි සිටි එම ක්‍රීඩා සමාජයේ දසුන් ශානක ඇතුළු ක්‍රීඩකයින් තිදෙනෙකු යළි දිවයිනට ගෙන්වීමට එම ක්‍රීඩා සමාජය පියවර ගත්තේය. එලෙස පැමිණි දසුන් ශානක ජනවාරි 31වැනිදා මුවර්ස් ක්‍රීඩා සමාජයට එරෙහිව ආරම්භවූ තරගයේදී  SSC ක්‍රීඩා සමාජය වෙනුවෙන් ලකුණු 123ක් රැස් කිරීමට සමත් වුණි. අනතුරුව එදිනම ඩුබායි බලා පිටත්ව ගිය දසුන් රාත්‍රියේ ඩුබායි කැපිටල්ස් කණ්ඩායම නියෝජනය කරමින් තරගයකට එක්වුණි. මේ සම්බන්ධයෙන් ශ්‍රී ලංකා ක්‍රිකට් ආයතනය දසුන්ට එරෙහිව පසුගියදා විනය පරීක්ෂණයක් ආරම්භ කළ අතර, ඒ අනුව දසුන්ට අමෙරිකානු ඩොලර් දසදහසක  දඩයක් පැනවීමට කටයුතු කර ඇතැයි වාර්තා වේ. කෙසේවෙතත් ක්‍රීඩා සමාජයේ ඉල්ලීමකට අනුව දිවයිනට පැමිණි දසුන් යළි ඩුබායි බලා පිටත්ව ගියේ SSC ක්‍රීඩා සමාජයේ කලමණාකාරීත්වය දැනුවත් කිරීමෙන් අනතුරුව බව වාර්තා වේ.", "url": "https://sinhala.adaderana.lk/news/206837"},
{"title": "චමරි WPL තරගාවලියෙන් ඉවතට", "body": "මේ වනවිට ඉන්දියාවේ පැවැත්වෙන කාන්තා ප්‍රිමියර් ලීග් ක්‍රිකට් තරගාවලියට එක්ව සිටින ශ්‍රී ලංකා නායිකා චමරි අතපත්තු තරගාවලියේ අවසන් අදියරට පෙර ඉන් ඉවත්වීමට නියමිතය. ඒ ශ්‍රී ලංකාව සහ නවසීලන්තය අතර පැවැත්වීමට නියමිත එක්දින සහ විස්සයි විස්ස තරගාවලිය වෙනුවෙන් කණ්ඩායම සමඟ එක්වීමටය. ශ්‍රී ලංකාව සහ නවසීලන්තය අතර එක්දින තරගාවලිය ආරම්භ කරමින් පළමු තරගය මාර්තු 4 වැනිදා පැවැත්වීමට  නියමිතය. ඊට පෙර පෙබරවාරි 27 වැනිදා සහ 28 යන දෙදින තුළදී ශ්‍රී ලංකාව පුහුණු තරග දෙකක් වෙනුවෙන් එක්වේ. ඒ අනුව මේවනවිට කාන්තා ප්‍රිමියර් ලීග් ක්‍රිකට් තරගාවලිය වෙනුවෙන් ඉන්දියාවේ රැඳී සිටින ශ්‍රී ලංකා නායිකා චමරි අතපත්තු එම තරගාවලියේ අවසන් අදියරට පෙර කණ්ඩායමෙන් ඉවත්වීමට නියමිතය. චමරි නියෝජනය කරන්නේ අප් වොරියර්ස් කණ්ඩායමයි. ඒ අනුව පෙබරවාරි 26 වැනිදා චමරි කණ්ඩායමෙන් ඉවත්ව ශ්‍රී ලංකා කණ්ඩායම සමඟ එක්වනු ඇති. ශ්‍රී ලංකා කාන්තා කණ්ඩායම පෙබරවාරි 22 වැනිදා නවසීලන්තය බලා පිටත්ව යන අතර පෙබරවාරි 27 සහ 28 පුහුණු තරග දෙකකට එක්වනු ඇති. ශ්‍රී ලංකා නවසීලන්ත පළමු එක්දින තරගය මාර්තු 4 වැනිදා පැවැත්වෙන අතර දෙවන සහ තුන්වන එක්දින තරග දෙක මාර්තු 7 සහ 9 යන දෙදින තුළ පැවැත්වීමට නියමිතයි. විස්සයි විස්ස තරගාවලිය මාර්තු 14,16 සහ 18 යන දිනයන්හීදි පැවැත්වේ.", "url": "https://sinhala.adaderana.lk/news/206788"},
{"title": "රෝහිත් ගෞරවාන්විත කඩඉමකට", "body": "ICC ශූරයන්ගේ කුසලාන ක්‍රිකට් තරගාවලියේ බංග්ලාදේශයට එරෙහිව අද (20) පැවැති තරගයේදී ජාත්‍යන්තර එක්දින ක්‍රිකට් පිටියේ ලකුණු 11,000 කඩඉම පසුකර යාමට ඉන්දීය නායක රෝහිත් ශර්මාට හැකිවිය. ඒ අනුව ඔහු මෙම කඩඉම පසුකළ ලොව 10වන පිතිකරුවා ලෙසත් එම දස්කම් දැක් වූ 4වන ඉන්දීය පිතිකරුවා ලෙසත් වාර්තා අතරට එක්විය. අද තරගයේදී රෝහිත් ලකුණු 41ක් රැස්කළ අතර, එම ඉනිමත් ඔහු තරග 269ක ඉනිම් 261කදී ලබාගත් ලකුණු සංඛ්‍යාව 11029ක් විය. ඔහු එක්දින ශතක 32කට හා අර්ධ ශතක 57කට හිමිකම් කියයි. ලොව වැඩිම එක්දින ලකුණු රැස්කළ පිතිකරුවා සචින් තෙන්ඩුල්කාර් (18,426)ය. රෝහිත්ට ඉදිරියෙන් සිටින සෙසු ඉන්දීය පිතිකරුවන් වන්නේ විරාට් කෝලි (13,985) හා සෞරව් ගංගුලි (11,363)ය. එමෙන්ම රෝහිත්ට ඉදිරියෙන් ශ්‍රී ලංකා පිතිකරුවන් තිදෙනෙක්ද සිටියි. ඔවුන් වන්නේ කුමාර් සංගක්කාර (2/14,234), සනත් ජයසූරිය (5/13,430) හා මහේල ජයවර්ධන (6/12,650)ය. මේ අතර අද තරගයේදී විරාට් කෝලි ලකුණු 22කට දැවීගිය අතර, තවත් ලකුණු 15ක් රැස්කිරීමට හැකිවූවානම් ඔහුට එක්දින ලකුණු 14,000 කඩඉම පසුකර යාමට අවස්ථාව තිබිණි. එසේ වූවානම් එම කඩඉම පසුකරන ලොව තෙවන පිතිකරුවා ඔහුය. අද අවසන් වූ තරගයෙන් බංග්ලාදේශයට එරෙහිව කඩුලු 6ක පහසු ජයක් ලැබීමට ඉන්දියාව සමත් විය. ඩුබායිහි පැවති මෙම තරගයේ පළමුව පන්දුවට පහරදුන් බංග්ලාදේශය සියලු දෙනා දැවී ලකුණු 228ක් රැස් කළේය. පිළිතුරු ඉනිම ක්‍රීඩාකළ ඉන්දියාව කඩුලු 4ක් දැවී තිබියදී ලකුණු 231ක් රැස්කරමින් සිය ජයග්‍රහණය සම්පූර්ණ කරගත්තේය.", "url": "https://sinhala.adaderana.lk/news/206864"},
{"title": "මාස්ටර්ස් ලීග් පළමු තරගයෙන් ශ්‍රී ලංකාව හමුවේ ඉන්දියාවට ලකුණු 4ක තියුණු ජයක්", "body": "ඊයේ (22) ආරම්භ වූ International Masters League 2025 තරගාවලියේ පළමු තරගයෙන් කුමාර් සංගක්කාර නායකත්වය දැරූ ශ්‍රී ලංකා පිල පරදා ලකුණු 4ක තියුණු ජයක් ලැබීමට සචින් තෙන්ඩුල්කාර් ප්‍රමුඛ ඉන්දීය පිල සමත්විය. තරගයේ පළමුවෙන් පන්දුවට පහරදුන් ඉන්දීය පිල සිය පන්දුවාර 20 අවසානයේ දී කඩුලු 4ක් දැවී ලකුණු 222ක දැවැන්ත ලකුණු පුවරුවක් නිර්මාණය කළේය. එහිදී ඉන්දීය පිල වෙනුවෙන් ස්ටුවර්ට් බිනී පන්දු 31කින් හයේ පහර 7ක් සමඟින් ලකුණු 68ක් සහ යූසුෆ් පතාන් පන්දු 22 කදී හයේ පහර 6ක් සමඟින් ලකුණු 56ක් ලබා ගැනීමට සමත්විය. ලකුණු 223ක දැවැන්ත ඉලකයක් හඹාගිය ශ්‍රී ලංකා පිලේ පිළිතුර ඉනිම කඩුලු 9කට ලකුණු 218ක් ලෙසින් සීමා කරන්නට ඉන්දීය පන්දු යවන්නන් මෙහිදී සමත්වූයේ ලකුණු 4ක තියුණු ජයක් සිය කණ්ඩායම ඉදිරියේ සනිටුහන් කරමිනි. කෙසේවෙතත් ඉන්දීය පිලේ මෙම දැවැන්ත ලකුණු පුවරුව හඹායාමේ දී යළිත් වරක් සිය අතීත සුපිරි පිතිහරඹය ප්‍රේක්ෂකයින් ඉදිරියේ විදහා පාමින් පන්දු 30කදී ලකුණු 51ක් ලබාගැනීමට ශ්‍රී ලංකා මාස්ටර්ස් නායක කුමාර සංගක්කාර මෙහිදී සමත් විය.  තරගයේ අවසාන භාගයේ දී ජීවන් මෙන්ඩිස් පන්දු 17කදී හයේ පහර 3ක් සමඟින් ලකුණු 41 ක් සහ ඉසුරු උදාන පන්දු 7කදී හයේ පහර දෙකක් සමඟින් ලකුණු 23 ක් බැගින් වේගවත් පිතිහරඹයක් දියත් කිරීමට සමත් වුවද, පසුපෙළ පිතිකරුවන්ගෙන් සැලකිය යුතු දායකත්වයක් නොලැබීම හේතුවෙන් ශ්‍රී ලංකා පිලට ජයග්‍රහණයක් කරා යාමට අවස්ථාව උදා වූයේ නැත. ඉන්දියවේ දී පැවැත්වෙන හිටපු ක්‍රිකට් ක්‍රීඩකයින්ගේ සහභාගිත්වයෙන් පැවැත්වෙන International Masters League 2025 ක්‍රිකට් තරගාවලිය සඳහා ශ්‍රී ලංකාව හා සත්කාරක ඉන්දියාව සමගින් බ.ඉ. කොදෙව්, ඔස්ට්‍රේලියාව, දකුණු අප්‍රිකාව සහ එංගලන්තය නියෝජනය කරමින් කණ්ඩායම් 6ක් ක්‍රීඩාකරනු ලබයි. තරගාවලිය මාර්තු 16වනදා දක්වා පැවැත්වේ. මීළඟ තරගය බ.ඉ. කොදෙව් හා ඔස්ට්‍රේලියානු ජ්‍යෙෂ්ඨයින් අතර හෙට (24) දිනයේ දී පැවැත්වීමට නියමිතය.", "url": "https://sinhala.adaderana.lk/news/206943"},
{"title": "කලකට පසු සංගා අද පිටියට", "body": "හිටපු ක්‍රිකට් ක්‍රීඩකයින්ගේ සහභාගිත්වයෙන් පැවැත්වෙන 'ඉන්ටර්නැෂල් මාස්ටර්ස් ලීග්' ක්‍රිකට් තරගාවලිය අද (22) ඉන්දියාවේදී ආරම්භ වේ. තරගාවලිය ආරම්භ කරමින් පළමු තරගය ශ්‍රී ලංකා මාස්ටර්ස් කණ්ඩායම සහ ඉන්දීය මාස්ටර්ස් කණ්ඩායම අතර අද පැවැත්වීමට නියමිතව ඇත. ‍මුම්බායිහි ආචාර්ය ඩී. වයි. පටිල් ක්‍රීඩාංගණයේ පැවැත්වෙන මෙම තරගය මෙරට වේලාවෙන් ප.ව. 7.30ට ආරම්භ වේ. ශ්‍රී ලංකාව හා සත්කාරක ඉන්දියාව සමගින් බ.ඉ. කොදෙව්, ඔස්ට්‍රේලියාව හා දකුණු අප්‍රිකාව නියෝජනය කරමින් කණ්ඩායම් 5ක් මෙහිදී ක්‍රීඩාකරනු ලබයි. තරගාවලිය මාර්තු 16වනදා දක්වා පැවැත්වේ.", "url": "https://sinhala.adaderana.lk/news/206928"},
{"title": "ශූරයන්ගේ කුසලානයේ දී ඔස්ට්‍රේලියාවෙන් වාර්තාගත හඹායාමක්", "body": "ශූරයන්ගේ කුසලානය තරගාවලියේ B කාණ්ඩය යටතේ එංගලන්තය හා ඔස්ට්‍රේලියාව අතර පකිස්තානයේ ලාහෝර් හිදී පැවති තරගයෙන් කඩුලු 5 ක විශිෂ්ට ජයක් ලබා ගැනීමට ඔස්ට්‍රේලියා ක්‍රිකට් පිල ඊයේ (22) සමත්විය. තරගයේ පළමුවෙන් පන්දුවට පහර දුන් එංගලන්ත පිල සිය පන්දු වාර 50 අවසානයේ දී කඩුලු 8ක් දැවී ලකුණු 351 ක් ලබා ගැනීමට සමත්විය.  එය ශුරයන්ගේ කුසලාන තරගාවලියක කණ්ඩායමක් වාර්තා කළ ඉහළම ලකුණු සංඛ්‍යාව ලෙසින් වාර්තා පොත් අතරට එක්වුවද එම වාර්තාව පැය කිහිපයක් තුළ කඩා බිඳ දැමීමට ඔස්ට්‍රේලියානු පිල සමත් වූයේ පන්දු වාර 47 යි පන්දු 3ක් තුළ දී කඩුළු 5ක් දැවී ලකුණු 356 ක් ලබාගැනීමත් සමඟිනි.  එසේම ශූරයන්ගේ කුසලාන තරගමාලාවක දී තරග ජයග්‍රහණයක් වෙනුවෙන් හඹාගොස් වාර්තා කරන ලද ඉහළම ලකුණු සංඛ්‍යාවේ වාර්තාව ද මෙහිදී අලුත් කිරීමට ඔස්ට්‍රේලියා පිල මෙහිදී සමත් වූයේය. එංගලන්ත පිල නිර්මාණය කරන ලද ලකුණු 351 ක දැවැන්ත ලකුණු පුවරුව වෙනුවෙන් ඉහළම දායකත්වය ආරම්භක පිතිකරු බෙන් ඩකට්ගෙන් ලැබී තිබුණු අතර ඔහු පන්දු 143 ක් තුළ ලකුණු 165ක් වාර්තා කිරීමට සමත්විය.  ඊට අමතර ජෝ රූට් ලකුණු 68ක් වාර්තා කළේය. ලකුණු 352 ක දැවැන්ත ඉලක්කයක් හඹායාමේ දී එක් අවස්ථාවක ඔස්ට්‍රේලියානු පිලේ මුල් පෙළේ කඩුළු 4 ක් ලකුණු 136ක් තුළ බිඳ වැටී තිබුණි.  කෙසේවෙතත් එහිදී පිටියේ ස්ථාවර වූ ජොෂ් ඉංග්ලිස් නොදැවී පන්දු 86 කදී ලකුණු 120ක් හා ඇලෙක්ස් කෙරී ලකුණු 69ක් ලබාගැනීමට සමත් වූයේ පස්වන කඩුල්ල වෙනුවෙන් වේගවත් ලකුණු 146 ක සම්බන්ධතාවයක් පවත්වා ගනිමිනි.  තරගයේ අවසාන පන්දුවාර කිහියේ දී ග්ලේන් මැක්වෙල් පන්දු 15ක දී නොදැවී ලකුණු 32 ක් ලබා ගැනීමට සමත්විය. ශූරයන්ගේ කුසලානය වෙනුවෙන් තවත් තීරණාත්මක තරගයක් අද (23) දිනයේ දී පැවැත්වෙන අතර අතීතයේ පටන් ක්‍රීඩාවේ දී පමණක් නොව භූ දේශපාලනයේ ද පසමිතුරන් වන ඉන්දියාව හා පකිස්තානය අතර එම තරගය පැවැත්වේ. 2025 ශූරයන්ගේ කුසලානය තරගාවලියේ සත්කාරකත්වය පකිස්තානය විසින් දැරුවද , ඉන්දියාව‌ පකිස්තානයේ දී තරග වැදීම නොයාමේ ප්‍රතිපත්තිය හේතුවෙන් මෙම තරගය ඩුබායි හිදී පැවැත්වීමට තරග සංවිධායකයින් විසින් තීරණ කර තිබේ.", "url": "https://sinhala.adaderana.lk/news/206945"},
{"title": "කඳුනැගීමේ ශූර යොහාන් පීරිස් දිවයිනට", "body": "ශ්‍රී ලාංකික කඳුනැගීමේ ශූර යොහාන් පීරිස්, ඇන්ටාටිකාවේ වින්සන්ට් කඳු මුදුන තරණය කිරීමෙන් අනතුරුව අද (24) අලුයම කටුනායක ගුවන්තොටුපොළ වෙත පැමිණ තිබේ. යොහාන් පීරිස් අලුයම 02යි 20 ට පමණ දෝහා සිට කටාර් ගුවන් සේවයේ ගුවන් යානයකින් දිවයිනට පැමිණ තිබූ අතර ඔහු පිළිගැනීමට සදහා ඔහුගේ හිතවතුන් විශාල පිරිසක් ගුවන් තොටුපොළ වෙත පැමිණ සිට ඇති බවයි අද දෙරණ ගුවන්තොටුපළ වාර්තාකරු පැවසුවේ. යොහාන් පීරිස් මෙවර ඇන්ටාටිකාවේ වින්සන්ට් කඳු මුදුන සහ දකුණු අමෙරිකාවේ , ආජෙන්ටිනාවේ ඇකන්කගුවා කඳු මුදුන තරණය කිරීමෙන් අනතුරුව මෙලෙස පැමිණ තිබුණි. මේ වනවිට ආසියා මහාද්වීපයේ එවරස්ට්, අප්‍රිකානු මහාද්වීපයේ කිලිමැන්ජාරෝ , ඔස්ට්‍රේලියා මහාද්වීපයේ කොසිඩස්කෝ, යුරෝපා මහාද්වීපයේ එල්බ්‍රෙස් , ඇන්ටාටිකා මහාද්වීපයේ වින්සන්ට් සහ දකුණු අමෙරිකාවේ ඇකන්කගුවා යන කඳු සාර්ථකව තරණය කිරීමට යොහාන් පීරිස් සමත් වී තිබේ.", "url": "https://sinhala.adaderana.lk/news/206970"},
{"title": "එංගලන්තය ක්‍රිකට් වාර්තා අලුත් කරයි", "body": "ශූරයන්ගේ කුසලාන (Champions Trophy) ක්‍රිකට් තරගාවලියේ අද (22) පැවැත්වෙන ඔස්ට්‍රේලියාවට එරෙහි තරගයේදී වාර්තාගත ඉනිමක් ගොඩනැගීමට එංගලන්තය සමත් විය. තරගාවලියේ තෙවන තරගය ලෙස ලාහෝර්හිදී පැවැත්වෙන මෙම තරගයේ පළමුව පන්දුවට පහරදුන් එංගලන්තය පන්දුවාර 50 තුළදී කඩුලු 8ක් දැවී ලකුණු 351ක් රැස්කළේය. එය වසර 27ක ශූරයන්ගේ කුසලාන ඉතිහාසයේ කණ්ඩායමක් රැස්කළ ඉහළම ලකුණු සංඛ්‍යාව ලෙස වාර්තා අතරට එක්විය. මීට පෙර එම වාර්තාවට හිමිකම් කියූ නවසීන්තය කඩුලු 4කට ලකුණු 347ක් රැස්කර තිබුණි. මේ අතර මෙම තරගයේදී එංගලන්තය වෙනුවෙන් වාර්තාගත ශතක ඉනිමක් ක්‍රීඩාකිරීමට එංගලන්ත ආරම්භක පිතිකරු බෙන් ඩකට් ද සමත්විය. ඔහු පන්දු 143කට පමණක් මුහුණදෙමින් ලකුණු 165ක් රැස්කිරීමට සමත් වූ අතර, ඔහුගේ ඉනිම හතරේ පහර 17ක් හා හයේ පහර 3කින් වර්ණවත් විය. මෙය ඩකට්ගේ තෙවන එක්දින ශතකය මෙන්ම ඉහළම එක්දින ඉනිම විය. එමෙන්ම මෙම ඉනිමද ශූරයන්ගේ කුසලාන ඉතිහාසයේ  පිතිකරුවෙකු රැස්කළ ඉහළම ඉනිම මෙන්ම ලකුණු 150 සීමාව පසුකළ පළමු අවස්ථාවද විය. මීට පෙර ඉහළම ඉනිම ක්‍රීඩාකර තිබුණේ නවසීලන්තයේ නෙතන් ඇස්ට්ලේ වූ අතර, ඔහු නොදැවී ලකුණු 145ක් රැස්කර තිබුණි.", "url": "https://sinhala.adaderana.lk/news/206930"},
{"title": "ශ්‍රී ලංකා මාස්ටර්ස් ක්‍රීඩාකරන දෙවන තරගය අද", "body": "ජාත්‍යන්තර ක්‍රිකට් පිටියෙන් විශ්‍රාමගත් ක්‍රීඩකයින්ගේ සහභාගිත්වයෙන් ඉන්දියාවේ පැවැත්වෙන  'ඉන්ටර්නැෂල් මාස්ටර්ස් ලීග්' ක්‍රිකට් තරගාවලියේ ශ්‍රී ලංකා කණ්ඩායම ක්‍රීඩාකරන දෙවන තරගය අද (26) පැවැත්වේ. දකුණු අප්‍රිකානු මාස්ටර්ස් කණ්ඩායමට එරෙහිව මෙම තරගය ‍මුම්බායිහි ආචාර්ය ඩී. වයි. පටිල් ක්‍රීඩාංගණයේ දී පැවැත්වේ. මෙය මෙරට වේලාවෙන් ප.ව. 7.30ට ආරම්භ වේ. දකුණු අප්‍රිකාව මෙම තරගාවලියේ ක්‍රීඩාකරන පළමු තරගය මෙය වේ. තරගාවලිය ආරම්භ කරමින් පැවති පළමු තරගයට ශ්‍රී ලංකා මාස්ටර්ස් කණ්ඩායම ක්‍රීඩාකළ අතර, එහිදී ඔවුන් ඉන්දීය මාස්ටර්ස් කණ්ඩායම හමුවේ ලකුණු 4ක තියුණු පරාජයක් ලැබීය. ශ්‍රී ලංකාව, ඉන්දියාව, බ.ඉ. කොදෙව්, ඔස්ට්‍රේලියාව හා දකුණු අප්‍රිකාව යන ක්‍රිකට් ප්‍රවීණයන්ගේ කණ්ඩායම් මෙහිදී ක්‍රීඩාකරනු ලබයි. තරගාවලියේ මෙතෙක් පැවති තරග අනුව ඉන්දීය කණ්ඩායම ක්‍රීඩාකළ තරග 2ම ජයගෙන ප්‍රසාද ලකුණු සටහනේ පෙරමුණ හිමිකරගෙන සිටියි. එක් තරගයක් ජයගෙන සිටින බ.ඉ. කොදෙව් කණ්ඩායමට එහි දෙවන ස්ථානය හිමිව ඇත. තරගාවලිය මාර්තු 16වනදා දක්වා පැවැත්වේ.", "url": "https://sinhala.adaderana.lk/news/207087"},
{"title": "පාකිස්තානය සහ බංග්ලාදේශය චැම්පියන්ස් කුසලානයෙන් ඉවතට", "body": "චැම්පියන්ස් කුසලාන එක්දින ක්‍රිකට් තරගාවලියේ පළමු වටයෙන්ම සත්කාකරක පාකිස්තාන කණ්ඩායමට සහ බංග්ලාදේශ කණ්ඩාමට ඉවත් වීමට සිදුවිය.  ඒ ඊයේ බංග්ලාදේශය සමග පැවති තරගයේ කඩුලු 5ක ජයක් හිමිකර ගැනීමට නවසීලන්ත කණ්ඩායම සමත්ව සමගය. තරගයෙ පළමුවෙන් පන්දුවට පහරදුන් බංග්ලාදේශ කණ්ඩායම නියමිත පන්දුවාර 50 අවසානයේ කඩුලු 9ක් දැවී ලකුණු 236ක් ලබාගත්තේය. පිළිතුරු ඉනිම සඳහා පිටියට පිවිසි නවසීලන්ත කණ්ඩායම පන්දුවාර 46යි එක් පන්දුවක් තුළ කඩුලු 5ක් පමණක් දැවී ජයග්‍රහණය වාර්තා කළේය. නවසීලන්ත ඉනිම වෙනුවෙන් රචින් රවීන්ද්‍රා ලකුණු 112ක් ලබා ගැනීමට සමත් වුණි. මේ සමග පාකිස්තාන කණ්ඩායමට සහ බංග්ලාදේශ කණ්ඩායමට තවත් එක් තරගයක් ඉතිරිව තිබීයදීත් චැම්පියන්ස් කුසලාන එක්දින ක්‍රිකට් තරගාවලියේ මූලික වටයෙන්ම ඉවත්වීමට සිදුවිය. මේ වනවිට ඒ කාණ්ඩයේ පෙරමුණ ගැනීමට නවසීලන්ත කණ්ඩායම සමත්ව ඇති අතර, ඒ කාණ්ඩයේ දෙවන ස්ථානයේ ඉන්දීය කණ්ඩායම රැඳී සිටී.", "url": "https://sinhala.adaderana.lk/news/207014"},
{"title": "එංගලන්තයත් චැම්පියන්ස් කුසලානයෙන් විසිවෙයි", "body": "චැම්පියන්ස් කුසලාන ක්‍රිකට් තරගාවලියේ අද (26) පැවති තරගයෙන් එංගලන්ත කණ්ඩායම පරාජය කර ලකුණු 8ක තියුණු ජයක් ලැබීමට ඇෆ්ගනිස්තාන කණ්ඩායම සමත් විය. මෙය ඇෆ්ගනිස්තානය හමුවේ එංගලන්තය එක්දින තරගයකදී පරාජය වූ දෙවන අවස්ථාවයි. එමෙන්ම මෙම පරාජයත් සමග තවත් තරගයක් ඉතිරිව තිබියදීම තරගාවලියෙන් ඉවතට විසිවීමට එංගලන්ත කණ්ඩායමට සිදුවිය. ඇෆ්ගනිස්තානයට තවදුරටත් තරගාවලිය තුළ රැඳී සිටීමට ද මෙම ජයත් සමග අවස්ථාව උදා විය. 'B' කාණ්ඩයේ තරගයක් ලෙස පාකිස්තානයේ ලාහෝර්හිදී පැවති මෙම තරගයේ ඇෆ්ගනිස්තානයෙන් ලබාදුන් ලකුණු 326ක ඉලක්කයට පිළිතුරු ලෙස එංගලන්තයට පන්දුවාර 49.5කදී සියලු දෙනා දැවී රැස්කළ හැකිවූයේ ලකුණු 317ක් පමණි. ජෝ රූට් ලකුණු 120ක් රැස්කළත් එය එංගලන්ත ජයග්‍රහණයට ප්‍රමාණවත් නොවුණි.", "url": "https://sinhala.adaderana.lk/news/207092"},
{"title": "ශ්‍රී ලංකා මාස්ටර්ස්ලාට පහසු ජයක්", "body": "දකුණු අප්‍රිකා මාස්ටර්ස් කණ්ඩායම පරාජය කර අද (26) රාත්‍රියේ අවසන් වූ තරගයෙන් කඩුලු 7ක පහසු ජයක් ලැබීමට ශ්‍රී ලංකා මාස්ටර්ස් කණ්ඩායම සමත් විය. ‍මුම්බායිහි ආචාර්ය ඩී. වයි. පටිල් ක්‍රීඩාංගණයේ දී මෙම තරගය පැවැත්විණි. මෙහිදී දකුණු අප්‍රිකාවෙන් හිමි වූ ලකුණු 181ක ඉලක්කය කඩුලු 3ක් පමණක් දැවී තරගයේ 18(17.2) වැනි පන්දුවාරයේදී හඹායාමට ශ්‍රී ලංකාව සමත් විය. ශ්‍රී ලංකා ජය තහවුරුකළ චන්තක ජයසිංහ අනුකම්පා විරහිත ඉනිමක් දියත් කරමින් පන්දු 25කින් නොදැවී ලකුණු 51ක් රැස්කිරීමට සමත් විය. චින්තකගේ ඉනිම හයේ පහර 2ක් හා හතරේ පහර 9කින් වර්ණවත් විය. ඊට අමතරව අසේල ගුණරත්නද ප්‍රහාරාත්මක ලකුණු 59ක් රැස්කළේය. පන්දු 33කට මුහුණදුන් අසේලගේ නොදැවුණු ඉනිමටද හයේ පහරක් හා හතරේ පහර 9ක් ඇතුළත් විය. ශ්‍රී ලංකාව ලැබූ මෙම ජයත් සමග ඔවුන් ප්‍රසාද ලකුණු සටහනේ දෙවන ස්ථානය දක්වා ඉහළට පැමිණියේය.", "url": "https://sinhala.adaderana.lk/news/207094"},
{"title": "කෙවින් පීටර්සන්ට උපදේශක තනතුරක්", "body": "එංගලන්ත ක්‍රිකට් කණ්ඩායමේ හිටපු නායකයෙකුවන කෙවින් පීටර්සන් එළැඹෙන 'IPL-2025' තරගාවලියේ දිල්ලි කැපිටල්ස් කණ්ඩායමේ උපදේශක (mentor) ලෙස පත් කර ඇත.  උපතින් දකුණු අප්‍රිකානුවෙකු වන පීටර්සන් ටෙස්ට්, එක්දින මෙන්ම විස්සයි20 යන ත්‍රිත්ව ආකෘතිය යටතේම එංගලන්තය වෙනුවෙන් විශිෂ්ට දක්ෂතා දැක් වූ ක්‍රීඩකයෙක්ය. මේ වනවිට 44 වියෙහි පසුවන පීටර්සන් ජාත්‍යන්තර ක්‍රිකට් පිටියෙන් සමුගන්නා විට ලකුණු 13,000කට වැඩියෙන් රැස්කර තිබුණි. එහි ශතක 32ක්, අර්ධ ශතක 67ක් ඇතුළත්විය. දිල්ලි කැපිටලස් කණ්ඩායමේ ප්‍රධාන පුහුණුකරු ලෙස හේමාං බදානි කටයුතු කරන අතර, සහකාර පුහුණුකරු ලෙස කටයුතු කරනුයේ මැතිව් මොට්ය. ඊට අමතරව පන්දු යැවීමේ පුහුණුකරු ලෙස මුනාෆ් පටෙල්ද, ක්‍රිකට් අධ්‍යක්ෂ ලෙස වෙනුගෝපාල් රාඕද කටයුතු කරයි.", "url": "https://sinhala.adaderana.lk/news/207119"},
{"title": "95වන සුලෝහිත සංග්‍රාමය අද", "body": "ශ්‍රී ලංකා ක්‍රිකට් කණ්ඩායමට ක්‍රීඩකයන් රැසක් බිහිකළ දිවයිනේ ප්‍රධානම බෞද්ධ පාසල් දෙකක් වන කොළඹ ආනන්ද හා නාලන්දා විදුහල් අතර 95වන වරට පැවැත්වෙන 'සුලෝහිත සංග්‍රාමය' මහා ක්‍රිකට් තරගය කොළඹ SSC ක්‍රීඩාංගණයේදී අද (28) ආරම්භ විය. ඉතිහාසයේ පළමුවරට තුන්දින තරගයක් ලෙසින් පැවැත්වෙන මෙම තරගය මාර්තු 2වනදා දක්වා පැවැත්වේ. දීර්ඝ ඉතිහාසයක් ඇති මෙම තරගය 1924 වර්ෂයේදී ආරම්භ වූවක් වන අතර, මෙය ආචාර්ය එන්.එම්. පෙරේරා අනුස්මරණ කුසලානය වෙනුවෙන් පැවැත්වේ. අර්ජුන රණතුංග, සිදත් වෙත්තමුණි, අවිශ්ක ගුණවර්ධන, බ්‍රෙන්ඩන් කුරුප්පු, චන්දික හතුරුසිංහ, මාවන් අතපත්තු, තිලාන් සමරවීර, දිනේෂ් චන්දිමාල්, සචිත්‍ර සේනානායක, තිළිණ කන්ඩම්බි, මහේල උඩවත්ත වැනි ක්‍රීඩකයන් රැසක් ආනන්ද විදුහලෙන් ජාතික කණ්ඩායමට බිහිකර ඇත. ඊට නොදෙවෙනි ලෙස නාලන්දා විදුහලද මහේල ජයවර්ධන, බන්දුල වර්ණපුර, රොෂාන් මහානාම, අසංක ගුරුසිංහ, කුමාර ධර්ම‍සේන, ඩිල්ෂාන් මුණවීර, අශාන් ප්‍රියන්ජන් වැනි ක්‍රීඩකයන් රැසක් ජාතික කණ්ඩායමට දායාද කර තිබේ. දෙවිදුහල් අතර මේ දක්වා පවත්වා ඇති තරග අතරින් තරග 12ක ජය ආනන්ද විදුහල සතුවී ඇති අතර, තරග 07ක ජය නාලන්දා විදුහල සතුවී තිබේ.  සෙසු සියලුම තරග ජය පැරදුමෙන් තොරව අවසන්ව ඇත.", "url": "https://sinhala.adaderana.lk/news/207142"},
{"title": "රුමේෂ් තරංගට ඔස්ට්‍රේලියාවේදී ජයක්", "body": "හෙල්ල විසි කිරීමේ ඉසව්වේ මෙම වසරේ මේ දක්වා වාර්තා වූ ලොව හොඳම දක්ෂතාව දැක්වීමට රුමේෂ් තරංග සමත්වුණි. ඒ ඔස්ට්‍රේලියාවේ පැවති පර්ත් ට්‍රැක් ක්ලැසික් මලල ක්‍රීඩා තරගාවලියේදීය. ඔස්ට්‍රේලියාවේ පැවැත්වෙන පර්ත් ට්‍රැක් ක්ලැසික් මලල ක්‍රීඩා තරගාවලියේ පිරිමි හෙල්ල විසි කිරීමේ ඉසව්ව සඳහා ශ්‍රී ලංකාවේ රුමේෂ් තරංග එක් වුණි. එහිදී මීටර 85.41ක දක්ෂතාවක් ප්‍රදර්ශනය කිරීමට රුමේෂ් සමත්වුණි. එම දක්ෂතාව හෙල්ල විසි කිරීමේ ඉසව්වේ මෙම වසරේ මේ දක්වා  වාර්තා වූ ලොව හොඳම දක්ෂතාවයි.  ඒ අනුව මේ වසරේ එතෙක් වැඩිම දුර වාර්තා කර තිබූ ඉන්දියාවේ සචින් යාදව්ගේ  මීටර 84.39 ක් විසිකිරීම දෙවැනි තැනට පත්වුණි. රුමේෂ් තරංගට ජපානයේ පැවැත්වෙන ලෝක ශූරතා මලල ක්‍රීඩා තරගාවලිය සඳහා ඍජුව සුදුසුකම් ලබා ගැනීමට අවශ්‍යය පරිසාදන මට්ටම මෙහිදී අහිමි වුණේ සෙන්ටි මීටර 9කිනි.", "url": "https://sinhala.adaderana.lk/news/207207"},
{"title": "95වන සුලෝහිත සංග්‍රාමය ජයපැරදුමෙන් තොරයි", "body": "කොළඹ ආනන්ද හා නාලන්දා විදුහල් අතර 95වන වරට පැවති 'සුලෝහිත සංග්‍රාමය' මහා ක්‍රිකට් තරගය ජයපරාජයෙන් තොරව අද (2) අවසන් විය. කොළඹ SSC ක්‍රීඩාංගණයේදී තෙදිනක් පුරා පැවති මෙම තරගයේ පළමුව පන්දුවට පහරදුන් ආනන්ද විදුහල පළමු ඉනිමට කඩුලු 6ක් දැවී ලකුණු 324ක් රැස්කර ඉනිම අත්හිටුවීය. ඊට පිළිතුරු ඉනිම ක්‍රීඩාකළ නාලන්දා විදුහල සිය පළමු ඉනිමට කඩුලු 6ක් දැවී ලකුණු 325ක් රැස්කර ඉනිම අත්හිටුවීමට කටයුතු කළේය. ඒ අනුව එක් ලකුණක් පසුපසින් යළි දෙවන ඉනිම ඇරඹූ ආනන්ද විදුහල දිනය නිමාවන විට එක් කඩුල්ලක් දැවී ලකුණු 27ක් රැස්කරගෙන සිටියේය. දීර්ඝ ඉතිහාසයක් ඇති මෙම තරගය 1924 වර්ෂයේදී ආරම්භ වූවකි. මෙය ආචාර්ය එන්.එම්. පෙරේරා අනුස්මරණ කුසලානය වෙනුවෙන් පැවැත්විණි. දෙදින තරගයක් ලෙස මීට ඉහතදී පැවැත් වූ මෙම තරගය මෙවර තරගය තුන්දින තරගයක් ලෙසින් පැවැත් වූ අතර, එලෙස තුන්දින තරගයක් ලෙස තරග ඉතිහාසයේ පැවැත් වූ පළමු අවස්ථාව මෙය වේ. එමෙන්ම දෙවිදුහල් අතර ජයපරාජයෙන් තොරව අවසන් වූ 76වන තරගය මෙය වේ. තරග 12ක ජය ආනන්ද විදුහලද, තරග 07ක ජය නාලන්දා විදුහල සතුව තිබුණි.", "url": "https://sinhala.adaderana.lk/news/207227"},
{"title": "75වන මොරටු රන් සටන ජයපරාජයෙන් තොරයි", "body": "මොරටුව ශාන්ත සෙබස්තියන් විදුහල සහ වේල්ස් කුමාර විද්‍යාලය අතර 75වන වරට පැවති 'මොරටු රන් සටන' ජයපරාජයෙන් තොරව අද (2) අවසන් විය. මෙම තරගය මොරටුව ද සොයිසා ක්‍රිකට් ක්‍රීඩාංගණයේ තෙදිනක් (28, 1, 2) පුරා පැවැත්විණි.  පළමුව පන්දුවට පහරදුන් වේල්ස් කුමර විදුහල පළමු ඉනිමට සියලු දෙනා දැවී ලකුණු 161ක් රැස්කළේය. පිළිතුරු ඉනිම ක්‍රීඩාකළ ශාන්ත සෙබස්තියන් විදුහල පළමු ඉනිම වෙනුවෙන් සියලු දෙනා දැවී ලකුණු 208ක් රැස්කිරීමට සමත් විය. ලකුණු 47ක් පසුපසින් සිටිමින් වේල්ස් කුමර විදුහල යළි දෙවැනි ඉනිම ආරම්භ කළේය. ඒ අනුව තරගය තෙවන දිනය වූ අද දවස අවසන් වනවිට ඔවුන් කඩුලු 6ක් දැවී ලකුණු 157ක් රැස්කරගෙන සිටියේය. 1933 වසරේ දී ආරම්භ කරනු ලැබූ මොරටු රන් සටන විසඳුමකින් තොරව අවසන් වූ 66වන අවස්ථාව මෙයයි. තරග ඉතිහාසය තුළ වේල්ස් කුමාර විදුහල අවස්ථා 6කදීද, ශා. සෙබස්තියන් විදුහල අවස්ථා 3කදී පූර්ණ ජයග්‍රහණය කර තිබේ.", "url": "https://sinhala.adaderana.lk/news/207229"},
{"title": "‍පාකිස්තාන T20 කණ්ඩායමට නව නායකයෙක්", "body": "‍පාකිස්තාන 20/20 ක්‍රිකට් කණ්ඩායමට නව නායකයෙකු පත් කර තිබේ. සල්මන් අලි අගා මෙලෙස 20/20 කණ්ඩායමේ නායකත්වයට නම්කර ඇති බව පාකිස්තාන ක්‍රිකට් ආයතනය නිවේදනය කර ඇත. ඒ අනුව නවසීලන්තය සමඟ එළඹෙන 16වනදා ආරම්භ වීමට නියමිත 20/20 තරගාවලියේ පාකිස්තාන කණ්ඩායමේ නායකත්වය සල්මන් අලි අගා විසින් දරණු ඇති. තරගාවලිය  20යි 20 තරග පහකින් සමන්විතය.", "url": "https://sinhala.adaderana.lk/news/207310"},
{"title": "චැම්පියන්ස් කුසලාන වාර්තාපොත සද්‍රාන් අලුත් කරයි", "body": "චැම්පියන්ස් කුසලාන ක්‍රිකට් තරගාවලියේ අද (26) පැවැත්වෙන එංගලන්තයට එරෙහි තරගයේ පළමුව පන්දුවට පහරදුන් ඇෆ්ගනිස්තානය පන්දුවාර 50 තුළදී ලකුණු 325/7ක් රැස්කිරීමට සමත් විය. මෙහිදී ආරම්භක පිතිකරු ඊබ්‍රහිම් සද්‍රාන් වටිනා ශතකයක් රැස්කළේය. ඔහු ලකුණු 177කින් ඇෆ්ගන් ඉනිම පෝෂණය කළේය. සද්‍රාන්ගේ මෙම ඉනිම ශූරයන්ගේ කුසලාන තරග ඉතිහාසයේ පිතිකරුවෙකු රැස්කළ වැඩිම ලකුණු සංඛ්‍යාව ලෙස වාර්තා අතරට එක්විය. ඔහු විසින් බිඳහෙළනු ලැබුවේ මීට දින 4කට පෙර ඔස්ට්‍රේලියාවට එරෙහි තරගයේදී එංගලන්තයේ බෙන් ඩකට් ලකුණු 165ක් රැස්කර පිහිටුවා තිබූ වාර්තාවයි. මේ අතර පන්දු 146කට මුහුණදෙමින් සද්‍රාන් ගොඩනැගූ මෙම ඉනිම ඇෆ්ගන් පිතිකරුවෙකු එක්දින තරගයකදී රැස්කළ ඉහළම ලකුණු සංඛ්‍යාව  ලෙස වාර්තා අතරටද එක්විය. කෙසේ නමුත් මීට පෙරද එම වාර්තාව ඔහු සතුව තිබූවකි. 2022 වසරේ පල්ලෙකැලේ පැවති තරගයකදී ශ්‍රී ලංකාවට එරෙහිව ලකුණු 162ක් රැස්කර එම වාර්තාව ඔහු පිහිටුවා තිබුණි.", "url": "https://sinhala.adaderana.lk/news/207090"},
{"title": "ශ්‍රී ලංකා මාස්ටර්ස්ලාට තවත් සුපිරි ජයක්", "body": "ජාත්‍යන්තර ක්‍රිකට් පිටියෙන් විශ්‍රාමගත් ක්‍රීඩකයින්ගේ සහභාගිත්වයෙන් ඉන්දියාවේ පැවැත්වෙන 'ඉන්ටර්නැෂල් මාස්ටර්ස් ලීග්' තරගාවලියේ ඊයේ (28) පැවති තරගයෙන්ද විශිෂ්ට ජයක් ලැබීමට ශ්‍රී ලංකා කණ්ඩායම සමත්විය. වදෝදරාහි BCA ක්‍රීඩාංගණයේ පැවති මෙම තරගයෙන් ශ්‍රී ලංකා කණ්ඩායම විසින් ඔස්ට්‍රේලියාව කඩුලු 3කින් පරාජය කළේය. මෙහිදී ඔස්ට්‍රේලියාවෙන් හිමි වූ ලකුණු 218ක දැවැන්ත ඉලක්කය හඹාගිය ශ්‍රී ලංකා කණ්ඩායම කඩුලු 7ක් දැවී තරගයේ අවසන් පන්දුවාරයේදී (19.2) ලකුණු 222ක් රැස්කර ජයග්‍රහණය සම්පූර්ණ කරගත්තේය. ශ්‍රී ලංකා ජයග්‍රහණයේ නියමුවා වූ උපුල් තරංග අගනා ලකුණු 102ක් රැස්කළේය. පන්දු 54කින් ගොඩනැගුණු තරංගගේ අනුකම්පා විරහිත ඉනිමට හයේ පහර 6ක් හා හතරේ පහර 8ක් ඇතුළත් විය. ඊට අමතරව ළහිරු තිරිමාන්නද ලකුණු 54කින් දායක විය. මෙම තරගාවලිය යටතේ ශ්‍රී ලංකාව ක්‍රීඩාකළ තෙවන තරගය මෙයයි. ඊයේ ලැබූ මෙම ජයත් සමග ඔවුන් ප්‍රසාද ලකුණු සටහනේ දෙවන ස්ථානය දක්වා ඉදිරියට පැමිණියේය. ශ්‍රී ලංකාව මේ වනවිට තරග 2ක් ජයගෙන එක් තරගයක් පරාජය වී සිටියි. ශ්‍රී ලංකාව ඉදිරියේදී බ.ඉ. කොදෙව් හා එංගලන්ත කණ්ඩායම් සමගින් ක්‍රීඩාකිරිමට නියමිතව ඇත. මූලික වටයේ තරග අවසානයේදී ප්‍රසාද ලකුණු සටහනේ පෙරමුණ ගන්නා කණ්ඩායම් 4 අවසන් පූර්ව වටයට සුදුසුකම් ලබයි.", "url": "https://sinhala.adaderana.lk/news/207174"},
{"title": "ශූරයින්ගේ කුසලානය - ඉන්දියාව අවසන් මහ තරගයට", "body": "5 වැනි වරටත් ශූරයින්ගේ කුසලානයක අවසන් මහ තරගයකට සුදුසුකම් ලබන්නට ඉන්දීය කණ්ඩායම අද (04) සමත් විය. ඒ, ඩුබායි හි පැවති පළමු අවසන් පූර්ව තරගයේදී ඔස්ට්‍රේලියා කණ්ඩායම කඩුලු 4කින් පරාජය කරමිනි. ඩුබායි පැවැත්වෙන පළමු අවසන් පූර්ව තරගයේ කාසියේ වාසිය දිනාගත් ඔස්ට්‍රේලියාව පළමුව පන්දුවට පහරදීමට තීරණය කර තිබුණි. ඒ අනුව ඔස්ට්‍රේලියාව පන්දුවාර 49යි පන්දු 3ක් අවසානයේ සියලුදෙනා දැවී රැස් කළේ ලකුණු 264කි. නායක ස්ටිව් ස්මිත් ලකුණු 73ක් සහ ඇලෙක්ස් කේරි ලකුණු 61ක් රැස් කරමින් ඔස්ට්‍රේලියා ඉනිම සවිමත් කළේය. පන්දුයැවීමේදී මොහොමඩ් ෂාමි කඩුලු 3ක් දවාගත් අතර වරුන් චක්‍රවර්ති සහ රවීන්ද්‍ර ජඩේජා කඩුලු 2ක බැගින් බිඳ දැමීය. ලකුණු 265ක ඉලක්කයක් හඹායාමට පිටියට පිවිසි ඉන්දීය කණ්ඩායම පන්දුවාර 48යි පන්දු 1ක් අවසානයේ කඩුලු 6ක් දැවී ජයග්‍රාහී ඉලක්කයක පසුකර යමින් මෙවර ශූරයින්ගේ කුසලාන ක්‍රිකට් තරගාවලියේ අවසන් මහා තරගයට සුදුසුකම් ලබා ගත්තේය. ඉන්දීය කණ්ඩායමේ ජය මාවත විවර කළ විරාත් කෝලි ලකුණු 84ක් රැස් කළා. ඉන්දීය කණ්ඩායමක් ශූරයින්ගේ කුසලානයක අවසන් මහා තරගයකට සුදුසුකම් ලබා ගත්තේ පස්වැනි වරටය.", "url": "https://sinhala.adaderana.lk/news/207315"},
{"title": "ස්ටීව් ස්මිත් එක්දින තරග පිටියට සමුදෙයි", "body": "ඔස්ට්‍රේලියානු ක්‍රිකට් කණ්ඩායමේ ස්ටීව් ස්මිත් එක්දින තරග පිටියෙන් ඉවත්වන බවට නිවේදනය කර තිබේ. චැම්පියන්ස් කුසලාන තරගාවලියේ ඉන්දීය කණ්ඩායමත් සමග පැවති තරගයෙන් අනතුරුව ස්ටීව් ස්මිත්ගේ මෙම සමුගැනීම ප්‍රකාශ කර ඇති බව සඳහන්ය. ශූරයින්ගේ කුසලාන ක්‍රිකට් තරගාවලියේ දී ස්ටීව් ස්මිත් ඔස්ට්‍රේලියානු කණ්ඩායමේ නායකත්වය දරනු ලැබීය. ස්ටීව් ස්මිත් එක්දින තරග 170ක් ක්‍රීඩා කර ඇති අතර ඔහු රැස්කර ඇති මුළු ලකුණු සංඛ්‍යාව 5,800කි. මේ අතර ස්මිත් එක්දින තරගවලදී ශතක 12ක් රැස්කර ඇතිතර ඔහු රැස්කළ වැඩිම ලකුණු සංඛ්‍යාව වන්නේ 164කි.", "url": "https://sinhala.adaderana.lk/news/207336"},
{"title": "රාජකීය - ශාන්ත තෝමස් නිල් මහ සටනේ දෙවන දිනය අද", "body": "කොළඹ රාජකීය විද්‍යාලය සහ ගල්කිස්ස ශාන්ත තෝමස් විද්‍යාලය අතර 146වන වරට පැවැත්වෙන 'නිල් මහ සටන' මහා ක්‍රිකට් තරගයේ දෙවන දිනය අදයි. මේ වනවිට සිය පළමු ඉනිම ක්‍රීඩාකරමින් සිටින ශා. තෝමස් විදුහල මීට සුළු වෙලාවකට පෙර පන්දුවාර 34ක් අවසනදී කඩුලු 2ක් දැවී ලකුණු 96ක් රැස්කරගෙන සිටියේය. කොළඹ SSC ක්‍රීඩාංගණයේදී පැවැත්වෙන මෙම තරගය මෙරට පාසල් ක්‍රිකට් ඉතිහාසයේ පැරණිතම මහ ක්‍රිකට් තරගය ලෙස සැලකෙයි. ඊයේ (7) ආරම්භ වූ මෙම තරගයේ කාසියේ වාසිය දිනාගත් ගල්කිස්ස ශාන්ත තෝමස් නායකයා පළමුව පන්දුවට පහරදීමට කොළඹ රාජකීය විද්‍යාලයට ආරාධනා කළේය. ඒ අනුව ඔවුන් කඩුලු 7ක් දැවී ලකුණු 319ක් ලබා සිටියදී සිය පළමු ඉනිම අත්හිටුවීය. එහිදී විශිෂ්ට ඉනිමක් ක්‍රීඩා කළ රෙහාන් පීරිස් ලකුණු 158ක් රැස් කළ අතර, රාජකීය ක්‍රීඩකයෙකු මෙලෙස නිල් මහ සටන මහා ක්‍රිකට් තරගයකදී ලකුණු 150කට වැඩියෙන් රැස් කළේ වසර 15කට පසුව වීම විශේෂත්වයක්ය.", "url": "https://sinhala.adaderana.lk/news/207409"},
{"title": "Nutella රසයේ නිර්මාතෘ දිවිගමනට සමුදෙයි", "body": "නූටෙල්ලා \"Nutella\" නම කියූ පමණින් ලොව පුරා පුංචි දරුවන්ගේ මෙන්ම වැඩිහිටයන්ගේ රස නහර පිනා නොගියොතින් එය බොරුවකි. නූටෙල්ලා චොකලට් වලින් සාදා ඇති දියරමය තවරණයකි. එය පාන්, බනිස් වැනි දෑ සමඟ මෙන්ම ඇතැම් පළතුරු සමඟත් ආහාරයට ගැනීමට හැකි කදිම කෙටි ආහාරයකි. නමුත් මෙම ලිපියෙන් කියැවෙන්නේ එය ගැන නම් නොවේ. ඉතාලියේ Nutella හි පියා ලෙස හැදින්වෙන එහි නිපැයුම්කරු වන ෆ්‍රැන්චෙස්කෝ රිවෙල්ලා මහතා ගැනය. රිවෙල්ලා මහතා සම්බන්ධයෙන් විදෙස් මාධ්‍ය ඔස්සේ නැවතත් කතා බහට ලක්වූයේ පසුගිය 14 වනදා එනම් වැලන්ටයින් දිනයේ ඔහු මෙලොවින් සමුගැනීමත් සමඟය. මියයන විට ඔහුගේ වයස අවුරුදු 97 කි. රිවෙල්ලා 1952 වසරේ දී ඉතාලි ප්‍රසිද්ධ චොකලට් සහ රසකැවිලි සමාගමක් වන ෆෙරේරෝ හි සිය වෘත්තිය ජීවිතය ආරම්භ කර තිබුණි. ඔහු එහි රසායනඥයෙකු ලෙස සේවය කර ඇත.  එහිදී ඔහු වඩාත්ම කැපී පෙනෙන නිර්මාණ කිහිපයක් බිහි කළ බව සඳහන් වේ. පරිපූර්ණ රසයක් නිපැදවීම සඳහා අමුද්‍රව්‍ය මිශ්‍ර කිරීම, පිරිපහදු කිරීම, රස බැලීමෙන් නව නිෂ්පාදන සංවර්ධනය කිරීම, අමුද්‍රව්‍ය අධ්‍යයනය කිරීම වැනි රාජකාරි සඳහා ඔහු එහිදි වඩාත් කැපවීමෙන් සේවය කළ බව ද සඳහන් වේ. නූටෙල්ලා එහි වෙබ් අඩවියට අනුව එය අමුද්‍රව්‍ය හතකින් සාදා ඇත. ඒ සීනි, පාම් තෙල්, හෙසල්නට්, කිරි, කොකෝවා, ලෙසිතින් සහ වැනිලා වලිනි. වර්ථමානයේ ඇති Nutella හි වට්ටෝරුව නිවැරදි රසයට ගැනීමට ඔවුන්ට දශකයකට වැඩි කාලයක් ගතවූ බවද වාර්තාවේ. විදෙස් මාධ්‍ය පවසන පරිදි රිවෙල්ලා මහතා ෆෙරේරෝ සමාගමේ කැපි පෙනෙන සේවකයෙකු මෙන්න නැතුවම බැරි සේවකයෙකු බවට පත්ව තිබේ. පසුව ඔහු එම සමාගමේ ජ්‍යෙෂ්ඨ කළමනාකරුවෙකු ලෙසද කටයුතු කර ඇත.", "url": "https://sinhala.adaderana.lk/news/206769"},
{"title": "උද්ධමනයෙන් පාකිස්තානයට පීඩා", "body": "පාකිස්තානයේ උද්ධමනය ඉහළ යෑම හේතුවෙන් ජනතාව දැඩි පීඩවට පත්වෙමින් සිටින බව වාර්තා වෙයි. රාමසාන් මාසය ළඟාවෙද්දී මෙලෙස උද්ධමනය ඉහළයාමකට මුහුණදී ඇති බවද විදෙස් මාධ්‍ය වාර්තා කරයි. අත්‍යවශ්‍ය භාණ්ඩවල මිල ඉහළ යාමත් සමඟ සාමාන්‍ය ජනතාවට රාමසාන් සැමරීම වඩාත් දුෂ්කර වෙනු ඇති බව එම වාර්තා පෙන්වා දෙයි. පාකිස්තාන වැසියන් පවසන්නේ රාමසාන් සමය එළැඹීමට පෙර ලොව පුරා ආහාර ද්‍රව්‍යවල මිල සාමාන්‍යයෙන් අඩු වුවද, පාකිස්තානය අත්විඳින්නේ ඊට ප්‍රතිවිරුද්ධ වෙනසකට බවය.", "url": "https://sinhala.adaderana.lk/news/206779"},
{"title": "නවසීලන්තය අවසන් සටනට", "body": "දකුණු අප්‍රිකානු කණ්ඩායම ලකුණු 50කින් පරාජය කර ශූරයන්ගේ කුසලාන ක්‍රිකට් තරගාවලියේ අවසන් මහා තරගයට සුදුදුසුකම් ලබාගැනීමට නවසීලන්තය සමත් විය. දෙවන අවසන් පූර්ව තරගය ලෙසින් මෙය පාකිස්තානයේ ලාහෝර්හිදී අද (5) රාත්‍රියේ අවසන් විය. පළමුව පන්දුවට පහරදුන් නවසීලන්තය පන්දුවාර 50 තුළදී කඩුලු 6ක් දැවී ලකුණු 362ක් රැස්කළේය. එහිදී රචින් රවින්ද්‍රා (108) හා කේන් විලියම්සන් (102) ශතක රැස්කරමින් දක්ෂතා දැක්වූහ. දකුණු අප්‍රිකාව වෙනුවෙන් ලුන්ගි නිගිඩි (3/72) පන්දු යැවීමෙන් දක්ෂතා දැක්වීය. කෙසේ නමුත් ඊට පිළිතුරු ලෙස දකුණු අප්‍රිකාවට රැස්කළ හැකිවූයේ පන්දුවාර 50 තුළදී කඩුලු 9ක් දැවී ලකුණු 312ක්  \r\nපමණි. මෙහිදී ප්‍රහාරාත්මක ඉනිමක් ගොඩනැගූ ඩේවිඩ් මිලර් පන්දු 67කින් නොදැවී ලකුණු 100ක් රැස්කළේය. වසර 8කට (2017 පසු) පසුව පැවැත්වෙන මෙම තරගාවලියේ අවසන් මහ තරගයක් සඳහා නවසීලන්තය සුදුසුකම් ලැබූ දෙවන අවස්ථාව මෙයයි. ඔවුන් පළමුවරට අවසන් මහා තරගයකට සුදුසුකම් ලැබුවේ 2009 වසරේදීය. එවර ඔවුන් ඉන්දියාව පරාජය කර ශූරතාව දිනාගැනීමට සමත් විය. මෙහි ඊයේ පැවති පළමු අවසන් පූර්ව තරගයෙන් ඔස්ට්‍රේලියාව පරාජය කිරීමට ඉන්දියාව සමත් විය. ඒ අනුව ඉන්දියාව හා නවසීලන්තය අතර අවසන් මහා තරගය එළැඹෙන ඉරිදා (9) ඩුබායිහිදී පැවැත්වේ.", "url": "https://sinhala.adaderana.lk/news/207358"},
{"title": "ලොව වැඩිම ආදායමක් ඉපැයූ Ne Zha 2", "body": "ලොව පුරා මේ වනවිට ඉහළ ජනප්‍රියත්වක් ලබා සිටින චීනයේ \"Ne Zha 2\" නම් සජීවීකරණ චිත්‍රපටය වාර්තා රැසක් තබමින් තිරගත වෙයි. එම චිත්‍රපටය මේ වනවිට ඩිස්නි සමාගමේ \"Inside Out 2\" චිත්‍රපටය ද අභිබවා ලොව වැඩිම ආදායමක් උපයාගත් සජීවීකරණ චිත්‍රපටය බවට පත් ව තිබේ. ඊයේ (18) සවස වන විට මෙම චීන චිත්‍රපටයේ ගෝලීය ඉපැයුම්, පූර්ව අලෙවිය ද ඇතුළුව ඇ.ඩො බිලියන 1.72ක් පමණ ඉක්මවා ගොස් ඇති බව වාර්තා වෙයි.  ජනවාරි මස 29 වැනිදා උදාවූ චීන අලුත් අවුරුදු දින තිරගත වීම ආරම්භ වී දින 20කට පසුව සහ ගෝලීය බොක්ස් ඔෆිස් වාර්තා අතර ඉහළම 10 දෙනා අතරට එක්ව දිනකට පසුව \"Ne Zha 2\" සිනමා පටය මෙම සන්ධිස්ථානයට පැමිණීම විශේෂත්වයකි. චීනය තුළ, තනි වෙළඳපොළකින් ඇ.ඩො බිලියන 1ක් උපායගත් පළමු අවස්ථාව සහ ඩොලර් බිලියනක ආදායමක් ඉපැයූ පළමු හොලිවුඩ් නොවන සිනමා පටය මෙය වීම විශේෂත්වයකි.", "url": "https://sinhala.adaderana.lk/news/206803"},
{"title": "ඉන්දියාව කටාරය සමග ආයෝජන ගිවිසුමකට", "body": "ඉන්දියාව තුළ විවිධ අංශ හරහා ඩොලර් බිලියන 10ක ආයෝජනයක් සිදු කිරීමට කටාරය එකඟ වී තිබේ. එම එකඟතාවට පැමිණ ඇත්තේ කටාර් රාජ්‍යයේ එමීර්වරයාගේ ඉන්දීය සංචාරය අතරතුරදීය. දෙදින නිල සංචාරයක් සඳහා ඉන්දියාවට පැමිණි ඔහුව පිළිගනු ලැබුවේ ඉන්දිය අග්‍රාමාත්‍ය නරේන්ද්‍ර මෝදි විසිනි. ද්විපාර්ශ්වීය සාකච්ඡාවලදී දෙරටේ සබඳතා ශක්තිමත් කිරීම සහ වෙළඳ සහ ආරක්ෂාව ඇතුළු කරුණු කිහිපයක් සම්බන්ධයෙන් ද සාකච්ඡා කර තිබේ. අනතුරුව පැවැති ඒකාබද්ධ මාධ්‍ය හමුවේදී මෙම ආයෝජන සම්බන්ධයෙන් කටාර් එමීර්වරයා මාධ්‍යට පැහැදිලි කර තිබුණි.", "url": "https://sinhala.adaderana.lk/news/206814"},
{"title": "බංග්ලාදේශයේ සරසවියක ගැටුමක් - සිසුන් 150කට තුවාල", "body": "බංග්ලාදේශයේ කුල්නා ප්‍රදේශයේ පිහිටි විශ්වවිද්‍යාලයක ඇතිවු ගැටුමකින් සිසුන් 150 දෙනෙකු පමණ තුවාල ලබා රෝහල්ගත කර තිබේ. එම විශ්වවිද්‍යාලයේ ශිෂ්‍ය කණ්ඩායම් දෙකක් අතර මෙම ගැටුම හටගෙන ඇති බව විදෙස් මාධ්‍ය වාර්තා කරයි. මේ වනවිට එම විශ්වවිද්‍යාලයේ තත්ත්වය පාලනය කිරීම සඳහා ආරක්ෂක අංශ කැඳවා ඇති බවද සඳහන් ය. අදාළ සිද්ධිය සම්බන්ධයෙන් මේ වනවිට සිසුන් 05 දෙනෙකු අත්අඩංගුවට ගෙන ඇති බවද විදෙස් වාර්තා පවසයි. හිටපු අගමැති ෂෙයික් හසීනාගේ ආණ්ඩුව පලවා හැරීමට මුල්වූ ශිෂ්‍ය කණ්ඩායම් දෙකක් අතර මෙම ගැටුම හටගෙන ඇති බවද වාර්තා වෙයි.", "url": "https://sinhala.adaderana.lk/news/206815"},
{"title": "පාප් වහන්සේ නියුමෝනියා රෝගයෙන් පීඩාවට", "body": "ශුද්ධෝත්තම ෆ්‍රැන්සිස් පාප් වහන්සේ නියුමෝනියා රෝගී තත්ත්වයකින් පීඩා විඳිමින් සිටින බවට වතිකානය අනාවරණ කර තිබේ. මේ අනුව උන් වහන්සේගේ සෞඛ්‍ය තත්ත්වය තවදුරටත් සංකීර්ණ වී ඇති බව මේ වාර්තාවල වැඩිදුරටත් දැක්වුණි. 88 හැවිරිදි ෆ්‍රැන්සිස් පාප් වහන්සේ ගෙවුණු දින කිහිපය පුරා රෝහල්ගතව කාලය ගතකරන්නේ ශ්වසන මාර්ගය ආශ්‍රිත රෝගී තත්ත්වයක් හේතුවෙන්ය. මේ වනවිට උන් වහන්සේගේ පෙනහැලි දෙකේම නියුමෝනියා රෝගී තත්ත්වයක් වර්ධනය වී ඇතැයි විදෙස් මාධ්‍ය වාර්තා කර තිබේ. පවතින රෝගී තත්ත්වය හේතුවෙන් පාප් වහන්සේගේ පැවති රෝගී ස්වභාවය තවත් තීව්‍ර සහ සංකීර්ණ වී ඇතැයි රෝහල් බලධාරීන් අනාවරණය කරයි. ඒ හේතුවෙන් උන් වහන්සේ CT සහ X කිරණ ඇතුළු පරීක්ෂණ කිහිපයකට ලක්කිරීමටත් කටයුතු කර තිබුණි. ශුද්ධෝත්තමයන් වහන්සේ පසුගිය සතියේ රෝමයේ ජෙමෙල්ලී රෝහලට ඇතුළත් කෙරුණේ බ්‍රොන්කයිටීස් රෝගී තත්ත්වය සඳහා ප්‍රතිකාර ලබාගැනීම සඳහාය. කෙසේ නමුත් උන්වහන්සේ වඩාත් යහපත් මානසික තත්ත්වයක පසුවන බවත්, යාච්ඥා කිරීම වැනි සාමාන්‍ය කටයුතුවල නිරතව සිටින බවත් රෝහල් ආරංචි මාර්ග සඳහන් කර තිබුණි. එමෙන්ම තමන්ගේ සුව පැවැත්ම වෙනුවෙන් සුබපැතුම් එක්කළ සියලුදෙනාට ස්තූතිය පුද කිරීමටත් උන්වහන්සේ අමතක කර තිබුණේ නැත.", "url": "https://sinhala.adaderana.lk/news/206789"},
{"title": "ජොස් බට්ලර් නායකත්වයෙන් ඉවත් වෙයි", "body": "ජොස් බට්ලර් එංගලන්ත එක්දින කණ්ඩායමේ නායකත්වයෙන් ඉල්ලා අස්වීමට තීරණය කර තිබේ. 34 හැවිරිදි ජොස් බට්ලර් එංගලන්ත කණ්ඩායම වෙනුවෙන් තරග 187ක් ක්‍රීඩා කර ඇත. ඔහු එක්දින තරගවලදී රැස්කර ඇති මුළු ලකුණු සංඛ්‍යාව ලකුණු 5196කි. බට්ලර් එක්දින තරගයකදී රැස්කළ වැඩිම ලකුණු සංඛ්‍යාව 162ක් වන අතර ඔහු එම ලකුණු සංඛ්‍යාව රැස්කර තිබුණේ නොදැවී ක්‍රීඩාකරමින්ය. ඕස්ට්‍රේලියානු කණ්ඩායම සහ ඇෆ්ගනිස්ථාන කණ්ඩායම හමුවේ පළමුවටයේ තරග දෙක පරාජයට පත්වීමෙන් පසු එංගලන්තය මේ වනවිටත් චැම්පියන්ස් කුසලානයෙන් ඉවත් වී ඇත. කෙසේවෙතත් අද කරච්චි නුවරදී දකුණු අප්‍රිකාවට එරෙහිව පැවති තරගයේදී එංගලන්ත කණ්ඩායම මෙහෙයවනු ලැබුවේද ජොස් බට්ලර් විසින්ය. එම තරගද කඩුලු 07කින් ජය ගැනීමට දකුණු අප්‍රිකානු කණ්ඩායම සමත්විය.", "url": "https://sinhala.adaderana.lk/news/207202"},
{"title": "තලේබාන් පාලනයෙන් පාකිස්තානයට අනතුරු ඇඟවීමක්", "body": "පාකිස්තානයේ සිටින ඇෆ්ගනිස්තාන සරණාගතයින් අත්අඩංගුවට ගැනීම් වේගවත් කර ඇතැයි පාකිස්තානයේ පිහිටි ඇෆ්ගන් තානාපති කාර්යාලය චෝදනා කරයි. අදාළ නාතාපති කාර්යාලය පෙන්වා දෙන්නේ පාකිස්තානයේ අගනුවර සහ ඒ ආසන්න නගරයක සියලුම ඇෆ්ගන් සරණාගතයින් රටින් නෙරපා හැරීමට සැලසුම් ක්‍රියාත්මක බවය. කෙසේවෙතත් පාකිස්තානයේ විදේශ අමාත්‍යාංශය එම චෝදනාව ප්‍රතික්ෂේප කරමින් පෙන්වා දෙන්නේ, බලධාරීන් උත්සාහ කරන්නේ ඇෆ්ගනිස්තානුවන් කඩිනමින් තම මව් රටට ආපසු යැවීම සඳහා කොන්දේසි සම්පාදනය කිරීමට බවය. මේ අතර පාකිස්තානය තුළ සිටින ඇෆ්ගන් වැසියන්ට සිදුකරන ක්‍රියා සම්බන්ධයෙන් තලේබාන් පාලනය පාකිස්තානයට අනතුරු ඇඟවීමක් සිදුකර ඇති බවද විදෙස් මාධ්‍ය වාර්තා කරයි.", "url": "https://sinhala.adaderana.lk/news/206857"},
{"title": "පුටින්ට ආවඩන ට්‍රම්ප් සෙලෙන්ස්කිට දෙහි කපයි", "body": "අමෙරිකාව සහ රුසියාව අතර මිතුදම් තරවෙමින් ඇති පසුබිමක අමෙරිකානු ජනාධිපති ඩොනල්ඩ් ට්‍රම්ප් සහ යුක්‍රේන ජනාධිපති ව්ලොදිමීර් සෙලෙන්ස්කි අතර සබඳතා බිඳවැටෙමින් පවතී. එවන් පසුබිමක ට්‍රම්ප් චෝදනා කර ඇත්තේ සෙලෙන්ස්කි යනු මැතිවරණ නොපවත්වා සිටින ඒකාධිපතියෙක් බවටය. ට්‍රම්ප් මේ චෝදනාව කර තිබුණේ ඔහුගේ ටෘත් \"truth\" සමාජ මාධ්‍ය ගිණුමේ සටහනක් තබමිනි. ඉන් අනතුරුව ෆ්ලොරිඩා හි දී මාධ්‍ය ඇමතූ ට්‍රම්ප් තවදුරටත් සෙලෙන්ස්කි විවේචනය කර ඇති බව විදෙස් මාධ්‍ය පවසයි. (ජනාධිපති සෙලෙන්ස්කි අමෙරිකාව සමඟ කතා කරලා, අමෙරිකාව ලවා ඩොලර් බිලියන 350ක මුදලක් වියදම් කරවලා, දිනන්න බැරි යුද්ධයකට ගියා. මම යුක්‍රේනයට ආදරෙයි. නමුත්, සෙලෙන්ස්කි තමන්ගේ රාජකාරිය හරියට කරලා නැහැ)", "url": "https://sinhala.adaderana.lk/news/206846"},
{"title": "වසර 27කට පසු දිල්ලියේ බලය මෝදිට", "body": "ඉන්දියාවේ දිල්ලි ප්‍රාන්තයේ නව මහඇමති ලෙස භාරතීය ජනතා පක්ෂයේ රේඛා ගුප්තා පත්වී තිබේ. භාරතීය ජනතා පක්ෂය මෙවර දිල්ලි ප්‍රාන්තය ජයගත්තේ, වසර 27කින් පසු පළමුවරටය.", "url": "https://sinhala.adaderana.lk/news/206882"},
{"title": "චීනය වියට්නාමය සමග පැටලෙයි ද ?", "body": "දකුණු චීන මුහුදේ මතභේදයට තුඩුදී ඇති දූපතක වියට්නාමයේ ඉදිකිරීම් කටයුතුවලට චීනය විරුද්ධ බව චීන විදේශ අමාත්‍යාංශය පවසා ඇතැයි විදෙස් මාධ්‍ය වාර්තා කරයි. චීන විදේශ අමාත්‍යාංශයේ ප්‍රකාශකයා පෙන්වා දී ඇත්තේ එය චීනයට ආවේණික භූමි ප්‍රදේශයක් වන බවය. \r\n‍ \r\nඑය 2021 සිට වේගවත් සංවර්ධනයකට ලක්වී ඇති අතර 2024 ඔක්තෝබර් වන විට හෙක්ටයාර් 250ක් දක්වා වැඩිවී තබේ.", "url": "https://sinhala.adaderana.lk/news/206854"},
{"title": "අමෙරිකාව BRICS රටවල් සමග හැප්පෙයි", "body": "අමෙරිකානු ඩොලරය විනාශ කිරීමට උත්සාහ කරන BRICS රටවල ආනයන මත සියයට 150ක තීරුබදු අය කරන බවට අමෙරිකානු ජනාධිපති ඩොනල්ඩ් ට්‍රම්ප් අනතුරු අඟවයි. එහිදී අමෙරිකානු ජනාධිපති ඩොනල්ඩ් ට්‍රම්ප් පවසා ඇත්තේ,", "url": "https://sinhala.adaderana.lk/news/206883"},
{"title": "ලොවටම බලය පෙන්වමින් නේටෝ දැවැන්ත යුද අභ්‍යාසයක", "body": "නේටෝ රටවල සහභාගීත්වයෙන් පැවති දැවැන්ත යුද අභ්‍යාසයක් පිළිබඳව විදෙස් මාධ්‍ය වාර්තා කරයි. මේ යුද අභ්‍යාසය පැවැත්වුණේ රුමේනියාවේදී ය. උතුරු අත්ලාන්තික් ගිවිසුම් සංවිධානය එනම් නේටෝ සංවිධානය 1949 වසරේදී පිහිටවූයේ සෝවියට් සමූහාණ්ඩුවෙන් එල්ලවන තර්ජනවලින් සාමාජික රටවල් ආරක්ෂා කරගැනීමේ අරමුණින් ය. අමෙරිකාව ඇතුළු බටහිර රටවල මූලිකත්වයෙන් ආරම්භ වූ මෙම සංවිධානයේ සාමාජිකයින් ගණන අද වනවිට 30 ඉක්මවා ගොස් තිබේ. නේටෝ සාමාජික රටවල් කිහිපයක හමුදාවල සහභාගීත්වයෙන් පසුගියදා රුමේනියාවේ දී දැවැන්ත යුද අභ්‍යාසයක් පැවැත්වුණි. මෙම යුද අභ්‍යාසය නම් වුණේ Steadfast Dart 2025 නමින්. මේ යුද අභ්‍යාසයට හමුදා ඛණ්ඩ දහස් ගණනක් එක්කර තිබුණි. ඒ බල්ගේරියාව, ප්‍රංශය, ග්‍රීසිය, ඉතාලිය, රුමේනියාව, ස්පාඤ්ඤය, ස්ලෝවේනියාව, තුර්කිය සහ එක්සත් රාජධානිය නියෝජන කරමිනි. නේටෝ සංවිධානය මෙම යුද අභ්‍යාසය සංවිධාන කර තිබුණේ සිය යුද හැකියාව පෙන්නුම් කිරීමේ අරමුණින් ය. එය එම සංවිධානය මෙතෙක් සංවිධාන කළ දැවැන්තම යුද අභ්‍යාසයක් ලෙස විදෙස් වාර්තා පෙන්වා දෙයි. නේටෝ සංවිධානය මෙම යුද අභ්‍යාසයේ නිරත වුණේ අමෙරිකාව සමග පවතින සබඳතා පළුදු වෙමින් පවතින පසුබිමක ය. යුුක්‍රේන යුද්ධය අවසන් කිරීම පිළිබඳ සාකච්ඡාවල දී නේටෝ සංවිධානය පිළිබඳවත් විවිධ මත පළවුණි. පෝලන්තයේ පැවති මාධ්‍ය හමුවකදී අමෙරිකානු ආරක්ෂක ලේකම් පීට් හෙග්සෙත් පවසා තිබුණේ අමෙරිකාව සෑම විටම නේටෝ සංවිධානයට සහාය දක්වන බව තහවුරු කළ නොහැකි බවය.", "url": "https://sinhala.adaderana.lk/news/206884"},
{"title": "ඊශ්‍රායලයේ බෝම්බ ප්‍රහාර මාලාවක්", "body": "ඊශ්‍රායලයේ වඩාත් ජනාකීර්ණ නගරයක් වන ටෙල් අවිව් හිදී  බස් බෝම්බ ප්‍රහාර මාලාවක් එල්ල වී තිබේ. මෙම ප්‍රහාරයෙන් ටෙල් අවීව්හි බැට් යෑම් ප්‍රදේශයේ නවතා තිබූ බස් රථ 3ක් පුපුරා ගොස් ඇති බව විදෙස් මාධ්‍ය වාර්තා කරයි. කාල බෝම්බ අටවා මෙම පිපිරීම් සිදුකර තිබේ. කෙසේ නමුත් රාත්‍රී කාලයේ දී මෙය සිදුවීම හේතුවෙන් කිසිදු ජීවිත හානියක් වාර්තා වී නොමැත. මේ අතර එම බෝම්බ පුපුරා යාමට පෙර මධ්‍යම නගරයක් වන හොලොන් හි තවත් බෝම්බ 2ක්ද සොයාගෙන ඇත. පිපිරීම් සමග නගරය පුරා සෝදිසි මෙහෙයුම් ක්‍රියාත්මකය.", "url": "https://sinhala.adaderana.lk/news/206885"},
{"title": "චීන ජාතික අපරාධ සැකකරුවන් 200 ක් මියන්මාරයේ සිට චීනයට", "body": "චීන ජාතිකත්වය සහිත අපරාධ සැකකරුවන් 200කින් යුත් පළමු කණ්ඩායම මියන්මාරයේ සිට චීනයට රැගෙන විත් තිබේ. චීන පොලීසිය විසින් ඊයේ (20) මියන්මාරයේ Myawaddy කලාපයේ සිට විශේෂ චීන සිවිල් ගුවන් යානා හතරකින් එම පිරි මියන්මාරයේ සිට යළි චීනයට රැගෙන විත් තිබේ. චීන මාධය වාර්තා කර ඇත්තේ ඉදිරි දින කිහිපය තුළ චීන ජාතිකත්වය සහිත තවත් අපරාධකරුවන් 800කට වැඩි පිරිසක් චීනයට රැගෙන ඒමට නියමිත බවය.  චීනය, මියන්මාරය සහ තායිලන්තය අතර ජාත්‍යන්තර ආරක්ෂණ සහයෝගීතාවයේ පියවරක් ලෙස මෙය ක්‍රියාත්මක වන බවද එම මාධය වාර්තා සඳහන් කර තිබේ.", "url": "https://sinhala.adaderana.lk/news/206876"},
{"title": "ඊශ්‍රායල සහ පලස්තීන සිරකරුවන් පිරිසක් නිදහස් කෙරේ", "body": "ගාසා තීරයේ සටන් විරාම ගිවිසුමට අනුව අද දිනයේ තවත් ඊශ්‍රායල ප්‍රාණ ඇපකරුවන් හා පලස්තීන සිරකරුවන් පිරිසක් නිදහස් කිරීමට පියවර ගෙන තිබුණි ඒ අනුව හමාස් සංවිධානය විසින් ඔවුන් භාරයේ සිටි ඊශ්‍රායල ප්‍රාණ ඇපකරුවන් 06 දෙනෙකු නිදහස් කළ අතර ඊට ප්‍රතිචාර ලෙස ඊශ්‍රායලය විසින් පලස්තීන සිරකරුවන් 602 දෙනෙකු නිදහස් කළ බව  විදෙස් මාධ්‍ය වාර්තා කළේය. නිදහස් කළ ප්‍රාණ ඇපකරුවන් 06 දෙනාගේ තොරතුරු හමාස් සංවිධානය විසින් ප්‍රකාශයට පත් කර තිබුණි. එම 6 දෙනා අතර මීට වසර 10කට පමණ පෙර හමාස් සංවිධානය විසින් ප්‍රාණ ඇපයට ගත් ඊශ්‍රායල ජාතිකයින් දෙදෙනෙකු ද වන බවද විදෙස් වාර්තා සදහන් කළේය.  ජනවාරි 09 වැනිදා සිට ක්‍රියාත්මක වන සටන් විරාම ගිවිසුමේ පළමු අදියරේ අවසන් සිරකරු හුවමාරුව අද මෙලෙස සිදුකළ බවද එම මාධ්‍ය වාර්තාවල සදහන් වේ.", "url": "https://sinhala.adaderana.lk/news/206934"},
{"title": "පාප්වහන්සේගේ සෞඛ්‍ය තත්ත්වය බරපතළ මට්ටමකට", "body": "අති උතුම් ශුද්ධෝත්තම ෆ්‍රැන්සිස් පාප්වහන්සේගේ සෞඛ්‍ය තත්ත්වය තරමක් බරපතළ වී ඇතැයි වතිකානය නිවේදනය කරයි. 88 හැවිරිදි ෆ්‍රැන්සිස් පාප්වහන්සේ පසුගිය සතියේ දී රෝහල්ගත කෙරුණේ ශ්වසන මාර්ගය ආශ්‍රිත රෝගී තත්ත්වයක් හේතුවෙනි. පසුව උන්වහන්සේගේ පෙනහලු දෙකේම  නියුමෝනියා රෝගී තත්ත්වයක් වර්ධනය වී ඇතැයි විදෙස් මාධ්‍ය වාර්තා කළේය. පාප්වහන්සේගේ සෞඛ්‍ය තත්ත්වය ජීවිත අවදානම් මට්ටමක නොපවතින බව මීට දිනකට පමණ පෙරාතුව උන්වහන්සේගේ වෛද්‍ය කණ්ඩායම නිවේදනය කළත් මේ වනවිට උන්වහන්සේගේ තත්ත්වය බරපතළ වී ඇතැයි වතිකානය නිවේදනය කරයි. ඒ ඊයේ දිනයේ දී දැරුණු ඇඳුම රෝගී තත්ත්වයකින් උන්වහන්සේගේ අයහපත් සෞඛ්‍ය තත්ත්වය උත්සන්න වීමත් සමගය. පාප්වහන්සේගේ ශරීරයේ රුධිර පට්ටිකා මට්ටම පහත යාමත් සමග උන්වහන්සේට රුධිරය ලබා දීමටත් සිදුව තිබුණි. එමෙන්ම ශ්වසන අපහසුතා හේතුවෙන් ඔක්සිජන් ලබාදීමටත් වෛද්‍යවරුන් පියවර ගත් බව විදෙස් වාර්තා පෙන්වා දෙයි. එමෙන්ම නියුමෝනියා රෝගී තත්ත්වය වෙනුවෙන් කෙරෙන ප්‍රතිකාර ද තවදුරටත් ක්‍රියාත්මක යි. මෙවන් පසුබිමක ලොව පුරා කිතුණු ප්‍රජාවගේ උත්තරීතර ආගමික නායකයා වන ෆ්‍රැන්සිස් පාප්වහන්සේගේ සුවය පතා කිතුණු ප්‍රජාව යාඥා කිරීම් ආරම්භ කර තිබේ. පාප්වහන්සේ සිය සෞඛය තත්ත්වය පිළිබඳව ජනතාවට විවෘතව දැනුම් දෙන ලෙස බලධාරීන්ගෙන් ඉල්ලීම් කර ඇතැයි සඳහන්ය. වතිකානය උන්වහන්සේගේ සෞඛ්‍ය තත්ත්වය පිළිබඳව වරින් වර නිවේදන නිකුත් කරන්නේ ඒ අනුව ය.", "url": "https://sinhala.adaderana.lk/news/206942"},
{"title": "රුසියාවෙන්  යුක්‍රේනයට ප්‍රහාර මාලාවක්", "body": "රුසියාව විසින් යුක්‍රේනයේ ප්‍රදේශ රැසක් වෙත ඩ්‍රෝන ප්‍රහාර මාලාවක් සිදුකර තිබේ. ඊයේ (22) රාත්‍රී කාලයේ එල්ල කළ අදාළ ප්‍රහාරවලින් සිවිල් වැසියන් තුවාල ලබා ඇති අතර තුවාල ලැබූවන්ගේ නිශ්චිත සංඛ්‍යාවක් මෙතෙක් වාර්තා වී නොමැති බව යුක්‍රේන බලධාරීන් සඳහන් කර ඇත. රුසියාව විසින් ඩ්‍රෝන ප්‍රහාර 267ක් පමණ මෙලෙස එක්වර දියත් කර ඇති බව යුක්‍රේන ගුවන් හමුදාව ප්‍රකාශ කර තිබේ. කෙසේවෙතත් ඉන් ප්‍රහාර 100ක් පමණ වළක්වා ගැනීමට හැකිවී ඇති බව සඳහන් වේ. රුසියාව විසින් යුක්‍රේනය පූර්ණ වශයෙන් ආක්‍රමණය කිරීම ආරම්භ කර වසර තුනක් සම්පූර්ණ වීමට එක් දිනයක් පමණක් ඉතිරිව තිබියදී මෙම ප්‍රහාරය සිදුවීම විශේෂ කරුණකි.", "url": "https://sinhala.adaderana.lk/news/206958"},
{"title": "චීන විශ්වවිද්‍යාල ගැන තායිවානය බියෙන්", "body": "තායිවානය විසින් චීනයේ විශ්වවිද්‍යාල දෙකක් රට තුළ ශාස්ත්‍රීය හුවමාරු වැඩසටහන් පැවැත්වීමෙන් අසාදු ලේඛනගත කර ඇති බව විදෙස් මාධ්‍ය වාර්තා කරයි.  තායිවානයේ අධ්‍යාපන අමාත්‍යවරයා විසින් මේ බව අනාවරණ කර ඇතැයි පැවසෙයි. ඔහු පෙන්වා දී ඇත්තේ එම විශ්වවිද්‍යාල චීන රජයේ දේශපාලන යුද අංශයේ සෘජු පාලනය යටතේ පවතින බවටය. ඒ, ජාතික ආරක්ෂක නිලධාරීන්ගේ වාර්තා උපුටා දක්වමින්ය.", "url": "https://sinhala.adaderana.lk/news/206907"},
{"title": "යුක්‍රේන ජනපති ධුරය අත්හරින්න සැරසෙයි", "body": "යුක්‍රේනයට නේටෝ සාමාජිකත්වය ලබා දෙන්නේ නම් තමන් ජනාධිපති ධුරය අත්හැරීමට සූදානම් බව එරට ජනාධිපති වොලොඩිමියර් සෙලෙන්ස්කි පවසයි. විදෙස් මාධ්‍ය විසින් ජනාධිපති සෙලෙන්ස්කිගෙන් කළ විමසීමකදී ඔහු මේ බව පවසා තිබේ. අමෙරිකානු ජනාධිපති ඩොනල්ඩ් ට්‍රම්ප් පසුගිය දිනකදී  යුක්‍රේන ජනාධිපතිවරයා 'ඒකාධිපති පාලකයෙකු 'ලෙසින් හැඳින්වූ අතර, එතැන් පසු නායකයන් දෙදෙනා අතර තරමක විරසකයක් නිර්මාණය වූ බව විදෙස් මාධ්‍ය පෙන්වා දෙයි. ඒ අනුව ජනධිපති ට්‍රම්ප් තමන් ඒකාධිපතියෙකු යැයි හඟවමින් සිදුකළ ප්‍රකාශයටද සෙලෙන්ස්කි මෙම මාධ්‍ය හමුවේදී ප්‍රතිචාර දක්වා තිබේ. ඔහු පවසා ඇත්තේ දශකයක් ජනාධිපති වීම තමන්ගේ සිහිනය නොවන බවයි. යුක්‍රේනයට සාමය ගෙනඑන්නේ නම් තම ධුරයෙන් ඉවත් වන බවත් ඔහු වැඩිදුරටත් පවසා තිබේ. උතුරු අත්ලාන්තික ගිවිසුම් සංවිධානය (North Atlantic Treaty Organization/NATO) නේටෝ නමින් හඳුන්වයි. මෙය 1949 අප්‍රේල් 4 වනදා රටවල් 12ක් විසින් අත්සන් තබමින් ආරම්භ කර තිබේ. යුධමය වශයෙන් සෝවියට් සංගමයට එරෙහිව සාමූහික ආරක්ෂාව සපයා ගනිමින් සංගමයේ රටවල ආරක්ෂාව තහවුරුකර ගැනීම මෙම සංවිධානය ආරම්භ කිරීමේ මූලික අරමුණ විය. එනම් අමෙරිකාව ඇතුළු අනෙකුත් සාමාජික රටවලට යම්කිසි යුද ප්‍රහාරයක්‌ එල්ල වුවහොත්, අවශ්‍ය නම් සංගමයේ සියලු රටවල් එකතුව එම ප්‍රහාරයට එරෙහිව කටයුතු කිරීම. මේ වනවිට නේටෝ සංවිධානයේ සාමාජික රටවල් අතර යුරෝපීය රටවල්  30ක් සහ උතුරු අමෙරිකානු රටවල් 2ක් වන අමෙරිකා එක්සත් ජනපදය සහ කැනඩාව සිටි.", "url": "https://sinhala.adaderana.lk/news/206963"},
{"title": "ජර්මනියේ මැතිවරණ ජය කන්සවේටිව් පක්ෂයට", "body": "ජර්මනියේ මැතිවරණයෙන් කන්සවේටිව් පක්ෂය ජයගෙන තිබේ. ඒ අනුව එම පක්ෂයේ  නායක ෆ්‍රෙඩ්රික් මර්ස් ජර්මනියේ මීළඟ චාන්සලර්වරයා ලෙස පත්ව ඇති බව විදෙස් මාධ්‍ය වාර්තා කළේය. ජර්මනියේ මැතිවරණය ඊයේ (23) දිනයේ පැවැත්වූණි. ඒ සඳහා මිලියන 60කට ආසන්න ඡන්ද දායකයින් ප්‍රමාණයක් සුදුසුකම් ලබා තිබුණි.", "url": "https://sinhala.adaderana.lk/news/206969"},
{"title": "පාප්වහන්සේගේ සෞඛ්‍ය තත්ත්වය ගැන වතිකානයෙන් නිවේදනයක්", "body": "නියුමෝනියා තත්ත්වය හේතුවෙන් ෆ්‍රැන්සිස් පාප්වහන්සේ තවදුරටත් අසාධ්‍ය තත්ත්වයේ පසුවන බව වතිකානය නිවේදනය කර තිබේ. විදෙස් වාර්තා සඳහන් කළේ කෙසේ වෙතත් උන්වහන්සේට හුස්ම ගැනීමේ  අපහසුතාවක් හට ගෙන නොමැති බවය. පාප්වහන්සේ රෝහල්ගතව අදට දින 13 ක් වන බව සඳහන්ය. 88 හැවිරිදි උන්වහන්සේ  පාප් පදවියට පත්ව වසර 12 ක කාලය තුළ වැඩිම දින ගණනක් අඛණ්ඩව රෝහල් ගතව සිටි කාලය මෙය බව වාර්තා වෙයි. පාප්වහන්සේගේ පෙනහලු ආසාදනය පරීක්ෂා කිරීම සඳහා උන්වහන්සේ ස්කෑන් පරීක්ෂණයකට යොමු කර ඇති අතර එම පරීක්ෂණ පිළිබඳ කිසිදු වාර්තාවන් මේවනතෙක් ප්‍රසිද්ධ කර නොමැති බවඳ විදෙස් වාර්තා පවසයි.", "url": "https://sinhala.adaderana.lk/news/207060"},
{"title": "දකුණු කොරියාවේ පාලමක් කඩා වැටී 4ක් මරුට", "body": "දකුණු කොරියාවේ අධිවේගී මාර්ගයක ඉදිවෙමින් පවතින ගුවන් පාලමක් කඩා වැටී පුද්ගලයින් 4ක් ජීවිතක්ෂයට පත්ව තිබේ. සිද්ධියෙන් තවත් පුද්ගලයින් 06 දෙනෙකු තුවාල ලබා රෝහල් ගත කිරීමට පියවර ගෙන ඇත. දකුණු කොරියාවේ සෝල් අගනුවරට කිලෝමීටර් 65ක් දුරින් පිහිටි ඇන්ශොන් නගරයේ මෙම සිදුවීම සිදුව ඇතැයි විදෙස් මාධ්‍ය වාර්තා කර තිබේ. අනතුරින් මියගොස් ඇති පුද්ගලයින් දෙදෙනෙකු චීන ජාතිකයින් බවත් එම මාධ්‍ය වාර්තා වල සඳහන් වේ. සිද්ධිය සම්බන්ධයෙන් එරට ප්‍රවාහන අමාත්‍යංශය විශේෂ විමර්ශනයක් ද ආරම්භ කර තිබේ.", "url": "https://sinhala.adaderana.lk/news/207041"},
{"title": "ඉන්දුනීසියාව ආසන්නයේ භූකම්පනයක්", "body": "ඉන්දුනීසියාව ආසන්නයේ සුලාවේසී දූපතේ එරට වේලාවෙන් අද (26) උදෑසන 6.55ට පමණ භූකම්පනයක් සිදුව තිබේ. රික්ටර් පරිමාණයේ ඒකක 6.1ක යුතුව අදාළ භුකම්පනය සිදුව ඇති බව විදෙස් මාධ්‍ය වාර්තා කර තිබේ.", "url": "https://sinhala.adaderana.lk/news/207063"},
{"title": "ලොවක් නැළවූ ගායිකාවක් ජීවිතයෙන් සමුගනී", "body": "ග්‍රැමී සම්මානලාභී ගායිකාවක් වන රොබර්ටා ෆ්ලැක් ජිවිතක්ෂයට පත්වී ඇති බව විදෙස් මාධ්‍ය වාර්තා කරයි. මියයනවිට ඇය 88 වැනි වියේ පසුවූවාය.  \"The First Time Ever I Saw Your Face\" සහ \"Killing Me Softly With His Song\" යන ජනප්‍රිය ගීත ඇය විසින් ගායනා කර තිබේ.", "url": "https://sinhala.adaderana.lk/news/207006"},
{"title": "ගුවන්යානා අනතුරකින් 20ක් මරුට", "body": "සුඩනයේ හමුදා ගුවන් යානයක් කඩා වැටී ඇති බව විදසේ මාධ්‍ය වාර්තා කර තිබේ. ඊයේ (25) මෙම ගුවන් අනතුර සිදුව ඇති බව වාර්තා වෙයි. අදාළ අනතුරින් එරට හමුදා නිලධාරීන් සහ සිවිල් වැසියන්  20කට වැඩි පිරිසක් මියගොස් තිබේ. එම ගුවන් අනතුර සිදුව තිබුණේ සුඩනයේ උතුරු ඔම්ඩුර්මාන් හි වාඩි සෙයිඩ්නා හමුදා ගුවන්තොටුපළ අසල ජනවාස සහිත ප්‍රදේශයකටය. ගුවන් අනතුර බොහෝ විට තාක්ෂණික හේතූන් නිසා සිදු වූවක් බව එරට හමුදා ආරංචි මාර්ග පැවසීය.", "url": "https://sinhala.adaderana.lk/news/207073"},
{"title": "නිදහස් වෙළෙඳ ගිවිසුමක් ගැන ඉන්දියාව සහ බ්‍රිතාන්‍ය යළි සාකච්ඡා", "body": "ඉන්දියාව සහ බ්‍රිතාන්‍ය අතර නිදහස් වෙළෙඳ ගිවිසුමක් පිළිබඳ යළිත් සාකච්ඡා ආරම්භ වී ඇතැයි විදෙස් මාධ්‍ය පවසයි. දෙරටටම සැලකිය යුතු ප්‍රතිලාභයක් ලබාදෙන මෙම ගනුදෙනුව පිළිබඳ සාකච්ඡා දියුණු මට්ටමක පවතින බව ඉන්දීය පාර්ශ්වය අනාවරණය කරයි. ඒ අනුව මේ සම්බන්ධයෙන් බ්‍රිතාන්‍යයේ වෙළෙඳ කටයුතු පිළිබඳ රාජ්‍ය ලේකම් නවදිල්ලියේදී ඉන්දීය වාණිජ හා කර්මාන්ත අමාත්‍යවරයා හමුවී තිබේ. වසර 10ක කාලයක් තුළ ඉන්දියාව සහ බ්‍රිතාන්‍යය අතර ද්විපාර්ශ්වික වෙළෙඳාම තුන් ගුණයකින් වැඩි කිරීම මෙම ගිවිසුමේ අරමුණ වෙයි. කෙසේවෙතත්, එවැනි ගිවිසුමක් අවසන් වන්නේ කවදාදැයි කාලරාමුවක් හෝ දිනයක් මෙතෙක් ප්‍රකාශයට පත්කර නොමැත.", "url": "https://sinhala.adaderana.lk/news/207049"},
{"title": "අමෙරිකාව යුක්‍රේන යුද්ධයට වැය කළ මුදල නැවත අය කරගනී", "body": "යුක්‍රේනයේ විරල ඛනිජ ලබාගැනීමේ ගිවිසුමකට එළැඹීමට ට්‍රම්ප් පරිපාලනය පියවර ගත්තේ අමෙරිකාව යුක්‍රේන යුද්ධය වෙනුවෙන් වැය කළ මුදල නැවත ලබාගැනීමේ අරමුණින් ය. ආරම්භයේ දී එම ගිවිසුමට එළැඹීමට යුක්‍රේනය ප්‍රතික්ෂේප කළත් සංශෝධන කිහිපයකින් පසුව ඊට එකඟ වීමට යුක්‍රේනය තීරණය කර ඇතැයි විදෙස් වාර්තා පවසයි. ඒ යුක්‍රේනය ඉදිරිපත් කළ ඉල්ලීම් කිහිපයකට අමෙරිකාව අනුමැතිය පළ කිරීමෙන් පසුවය. කෙසේ වුවද යුක්‍රේනයේ ආරක්ෂාව තහවුරු කරන ලෙස කළ ඉල්ලීමට අමෙරිකාව එකඟ වී නොමැත. ඒ අනුව යුක්‍රේන ජනාධිපති සෙලෙන්ස්කි මෙම සතියේ දී ගිවිසුමට අත්සන් තැබීම සඳහා අමෙරිකාවට පැමිණෙනු ඇතැයි වාර්තා වෙයි.", "url": "https://sinhala.adaderana.lk/news/207079"},
{"title": "ට්‍රම්ප්ගේ පළමු කැබිනට් රැස්වීමට එලොන් මස්ක්ටත් ඇරයුම්", "body": "අමෙරිකානු ජනාධිපති ඩොනල්ඩ් ට්‍රම්ප්ගේ පළමු කැබිනට් රැස්වීම සඳහා ප්‍රකට ව්‍යාපාරික එලොන් මස්ක් ද සහභාගී වීමට නියමිත බව විදෙස් මාධ්‍ය වාර්තා කරයි. ට්‍රම්ප් බලයට පත්වීමෙන් අනතුරුව පැවැත්වෙන පළමු කැබිනට් මණ්ඩල රැස්වීම මෙය වන අතර, මෙය ධවල මන්දිරයේ අද (26) පැවැත්වීමට නියමිතව ඇත. අමාත්‍ය ධුරයක් නොමැති වුවද එම රැස්වීම සඳහා එලොන් මස්ක් සහභාගිවීම විශේෂත්වයක් වේ. 'ජනාධිපති ජ්‍යෙෂ්ඨ උපදේශකවරයෙකු ලෙස' එලොන් මස්ක් පත්කර තිබීම හේතුවෙන් ඔහු මෙම රැස්වීම සඳහා එක්වනු ඇති බව විදෙස් මාධ්‍ය වාර්තා වැඩිදුරටත් පවසයි.", "url": "https://sinhala.adaderana.lk/news/207081"},
{"title": "යුක්‍රේන ජනපති සහ අමෙරිකානු ජනපති හමුවීමට සැරසෙයි", "body": "යුක්‍රේන ජනාධිපති ව්ලොදිමීර් සෙලෙන්ස්කි, අමෙරිකානු ජනාධිපති ඩොනල්ඩ් ට්‍රම්ප් හමුවීමට නියමිතව තිබේ. එළැඹෙන සිකුරාදා දිනයේදී වොෂිංටන්හිදී මෙම හමුව සිදුවීමට නියමිත බව විදෙස් මාධ්‍ය වාර්තා කළේය. එහිදී දෙරට අතර ඛනිජ සම්පත් බෙදාගැනීම පිළිබඳව ගිවිසුමකට ද එළඹීමට නියමිතව තිබේ. රුසියාවෙන් සිය රටට එල්ල වන ආක්‍රමන සම්බන්ධයෙන් සහතිකයක් ලබාදෙන ලෙසට යුක්‍රේන ජනාධිපතිවරයා, අමෙරිකානු ජනාධිපතිවරගෙන් ඉල්ලීමක් කර ඇති බව ද වාර්තා වේ. කෙසේවෙතත් ඒ සම්බන්ධයෙන් අමෙරිකානු ජනාධිපති ඩොනල්ඩ් ට්‍රම්ප් පවසා ඇත්තේ එවන් සහතිකයක් අමෙරිකාවට ලබාදිය නොහැකි අතර එහි වගකීම යුරෝපය දැරිය යුතු බවය.", "url": "https://sinhala.adaderana.lk/news/207100"},
{"title": "ජලයේ ධාවනය කළ හැකි මෝටර් රථ", "body": "තාක්ෂණ ක්ෂේත්‍රයේ වේගවත් දියුණු පිළිබඳව සාක්ෂි සපයන තවත් පුවතක් පිළිබඳව විදෙස් මාධ්‍ය වාර්තා කරයි. ඒ ජලය මත ධාවනය කළ හැකි මෝටර් රථ නිපදවන ඊජිප්තු සමාගමක් සම්බන්ධයෙනි. \"ජෙට් කා(ර්)‍ ක්‍රොම්\"  ඊජිප්තු ජාතික ව්‍යවසාකයෙකු ට අයත් සමාගමකි. එම සමාගමේ නිපදවූ ජලය මත ධාවනය කළ හැකි මෝටර් රථ එහි ප්‍රධානතම නිපැයුමකි. 2019 දී ඩොලර් පනස්දහසක් තරම් මුදලකින් ආරම්භ කළ මේ මෝටර් රථ ව්‍යාපෘතියට මේ වනවිට ජාත්‍යන්තර පිළිගැනීමක් ද හිමිව තිබේ. ඒ විදෙස් රටවල් වෙතත් මේ මෝටර් රථ අපනයනය කිරීම හේතුවෙන්ය. ජලය මත ධාවනය කළ හැකි මේ මෝටර් රථ නිෂ්පාදනයෙන් අනතුරුව ඒවා ඊජිප්තුවේ උතුරු වෙරළ තීරයේ ධාවනය කිරීමට නිපැයුම්කරුවන් පියවර ගෙන තිබුණි. ඊට ඉහළ ඉල්ලුමක් හිමි වුණේ ඉන් පසුවයි. ඒ අනුව මේ වනවිට පවතින ඉල්ලුම අනුව ඊජිප්තුවේ ගිසා හි කර්මාන්තශාලාවක දී මේ මෝටර් රථ නිපදවීම සිදු වෙයි. මේ වනවිට මේ සමාගම නිපදවා ඇති මෝටර් රථ ගණන 950කට අධිකය. එක් මෝටර් රථයක් නිපදවීම සඳහා දින 20ක කාලයක් ගත වන බව විදෙස් වාර්තා පෙන්වා දෙයි. අමෙරිකාවට, ඉන්දියාවට මෙන්ම යුරෝපා රටවල් රැසකටත් මේ මෝටර් රථ අපනයන කෙරෙන අතර වැඩි ඉල්ලුමක් පවතින්නේ අමෙරිකාවේ බව සඳහන්ය. එක් මෝටර් රථයක මිල ඩොලර් 20,000ත් 40,000ත් අතර වන බව විදෙස් වාර්තා පෙන්වා දෙයි.", "url": "https://sinhala.adaderana.lk/news/207066"},
{"title": "හොලිවුඩ් නළු ජීන් හැක්මන් සහ ඔහුගේ බිරිඳගේ මළසිරුරු හමුවෙයි", "body": "ඔස්කාර් සම්මානලාභී හොලිවුඩ් නළු ජීන් හැක්මන් සහ ඔහුගේ බිරිඳ බෙට්සි අරකාවා මියගොස් තිබේ. විදෙස් මාධ්‍ය සඳහන් කරන්නේ මොවුන් දෙදෙනා මියගොස් සිටියදී ඔවුන් ගේ මළ සිරුරු, අමෙරිකා එක්සත් ජනපදයේ නිව් මෙක්සිකෝවේ සැන්ටා ෆේ හි ඔවුන්ගේ නිවසේදී සොයාගෙන ඇති බවය. මියයන විට ජීන් හැක්මන් 95 හැවිරිදි වියෙහි පසු වූ අතර ඔහුගේ බිරිඳ බෙට්සි අරකාවා 63 වැනි වියෙහි පසුවිය. ජීන් හැක්මන්, දශක හයකට වැඩි කාලයක් පුරා දිවෙන සිය වෘත්තීය ජීවිතය තුළ, ඇකඩමි සම්මාන දෙකක්, බැෆ්ටා සම්මාන දෙකක් සහ ගෝල්ඩන් ග්ලෝබ් සම්මාන හතරක් දිනා ගැනීමට සමත්ව ඇත.", "url": "https://sinhala.adaderana.lk/news/207115"},
{"title": "කොංගෝ රාජ්‍යයේ තවත් වසංගතයක්", "body": "සති කිහිපයක් පුරා කොංගෝ රාජ්‍යයේ ව්‍යාප්ත වෙමින් පවතින රෝග කාරකයක් හේතුවෙන් පුද්ගලයින් 50කට වැඩි පිරිසක් මියගොස් තිබේ. විදෙස් මාධ්‍ය පවසා ඇත්තේ මෙම රෝග කාරකය පළමුවෙන්ම හඳුනාගෙන ඇත්තේ වවුලෙකු ආහාරයට ගත් දරුවන් තිදෙනෙකු පැය 48 ක් ඇතුළත මිය යාමත් සමඟ බවය. මෙම වසංගත තත්ත්වයේ රෝග ලක්ෂණ බොහෝ විට උණ, වමනය සහ අභ්‍යන්තර රුධිර වහනයවීම් දැක ගත හැකි බව සඳහන් වේ. ඉබෝලා, ඩෙංගු සහ කහ උණ ​​වැනි රෝග වලද  \"උණ රක්තපාත\" තත්ත්වය සාමාන්‍යයෙන් දැක ගත හැකි වුවත්,  ඉහත රෝගී තත්ත්වය සහිත රෝගීන්ගෙන් ගත් සාම්පල සමග සාමානවීමක් නොමැතිබව පර්යේෂකයන් පවසයි. මෙම වසංගත රෝගය කොංගෝ රාජ්‍යයේ පැතිරීම ජනවාරි 21 වන දින ආරම්භ වූ අතර මේ වන විට රෝගීන් 419 ක් වාර්තා වී ඇති අතර මරණ 53 ක් සිදු වී ඇති බව විදෙස් මාධ්‍ය සඳහන් කරයි. වන සතුන් බහුලව ආහාරයට ගැනීම තුලින් සතුන්ගෙන් මිනිසුන්ට රෝග පැතිරීම ඉතා පහසුවෙන් සිදු වන බවත් පසුගිය දශකය තුළ අප්‍රිකාවේ එවැනි පැතිරීම 60% කට වඩා වැඩි අගයකින් වර්ධනය වී ඇත බවත් ලෝක සෞඛ්‍ය සංවිධානය පවසයි.", "url": "https://sinhala.adaderana.lk/news/207085"},
{"title": "ඉන්දියාවෙන් බංග්ලාදේශයට උපදෙසක්", "body": "ත්‍රස්තවාදය සාමාන්‍යකරණය නොකළ යුතු බව ඉන්දියාව බංග්ලාදේශයට අවධාරණය කරයි. විදෙස් මාධ්‍ය පැවසුවේ ඕමානයේ මස්කට් නුවරදී ඉන්දිය විදේශ අමාත්‍ය එස්. ජයශංකර් මහතා මේ බව පවසා ඇති බවය. ඒ, බංග්ලාදේශ විදේශ කටයුතු උපදේශකවරයා සමග සිදුවූ හමුවේදී ය. ඉන්දියානු සාගර සමුළුවට සමගාමීව මෙම හමුව සිදුවී ඇත.", "url": "https://sinhala.adaderana.lk/news/206910"},
{"title": "ස්කයිප් මැයි මාසයේ සිට වසා දැමීමට තීරණය කරයි", "body": "ලොව පුරා මිලියන සිය ගණනක් පරිශීලකයින් සිටින වීඩියෝ ඇමතුම් සේවාවක් වන ස්කයිප්, මැයි මාසයේ සිට වසා දමන බව එහි හිමිකරු මයික්‍රොසොෆ්ට් සමාගම පවසා තිබේ. ස්කයිප් සමාගම සිය X ගිණුමේ සටහනක් තබමින් සඳහන් කර ඇත්තේ මැයි මාසයේ සිට සිය මෙහෙයුම් නවත්වනු ඇති බවත් ඉදිරි දින කිහිපය තුළ පරිශීලකයින්ගේ කතාබස් සහ සම්බන්ධතා සමග පරිශීලකයින්ගේ ස්කයිප් ගිණුම සමග  Microsoft Teams Free වෙත සම්බන්ධ විය හැකි බවයි. ඒ අනුව පරිශීලකයින්ගේ ස්කයිප් මුරපද සමග Microsoft Teams Free සම්බන්ධ වීමට හැකියාව ලැබෙනු ඇත. 2003 දී ප්‍රථම වරට නිකුත් කරන ලද ස්කයිප්, 2011 දී මයික්‍රොසොෆ්ට් සමාගම විසින් ඩොලර් බිලියන 8.5 කට මිලදී ගන්නා ලද අතර එය එකල එහි විශාලතම අත්පත් කර ගැනීම බවද වාර්තා වෙයි. ස්කයිප් කලක් ලෝකයේ වඩාත්ම ජනප්‍රිය වෙබ් අඩවි වලින් එකක් වූ අතර ලොව පුරා සිටින මිතුරන්ට සහ පවුලේ අයට තම පරිගණක හරහා නොමිලේ වීඩියෝ සහ ඕඩියෝ ඇමතුම් ලබා ගැනීමට මිනිසුන්ට අවකාශය සැලසීය. ස්කයිප් මෙම සේවාව ලබා දුන් පළමු හෝ එකම සමාගම නොවූවත්, පරිශීලකයින්ට පරිගණකයෙන් පරිගණකයට නොමිලේ ඇමතුම් ලබා ගැනීමට ඉඩ දීමෙන් එය ජනප්‍රිය කිරීමට ද උපකාරී විය.", "url": "https://sinhala.adaderana.lk/news/207183"},
{"title": "ශ්‍රෙයා ගෝෂාල්ට සයිබර් ප්‍රහාරයක්", "body": "ඉන්දියාවේ ජනප්‍රිය පසුබිම් ගායිකාවක් වන ශ්‍රෙයා ගෝෂාල් ගේ  X ගිණුමට සයිබර් ප්‍රහාරයක් සිදු වී ඇති බව ඉන්දීය මධ්‍ය වාර්තා කර තිබේ. ශ්‍රෙයා ගෝෂාල් සිය ඉන්ස්ටග්‍රෑම් සමාජ මාධ්‍ය ගිණුම ඔස්සේ සටහනක් තබමින් සිය රසිකයන්ට මේ බව දැනුම් දී ඇත. ඇය පවසා ඇත්තේ , සිය X ගිණුම පසුගිය පෙබරවාරි මස 13 වන දින සිට හැක් කර ඇති බවයි. එය නැවත් සිය පාලනය යටතට ගැනීමට උත්සහ කළ ද එය ව්‍යාර්ථ වූ බව ඇය පවසා තිබේ. එබැවින් ඇය සිය රසිකයින්ගෙන් ඉල්ලා සිටින්නේ අදාළ X ගිණුමෙන් පළ කරන කිසිදු පොස්ටුවකට, සටහණකට, පණිවුඩයකට හෝ දැනුම්දීමකට කිසිදු ප්‍රතිචාරයක් නොදක්වන ලෙසටය. එමෙන්ම ඇය වැඩිදුරටත් සිය රසිකයින්ට පවසා ඇත්තේ සිය X ගිණුම යථා තත්ත්වය පත් වූ විගස වීඩියෝවක් හරහා ඒ බව දැනුම් දෙන බවයි.", "url": "https://sinhala.adaderana.lk/news/207233"},
{"title": "සෙලෙන්ස්කිට චාල්ස් රජුගෙන් උණුසුම් පිළිගැනීමක්", "body": "යුක්‍රේන ජනාධිපති ව්ලොදිමීර් සෙලෙන්ස්කී එක්සත් රාජධානියේ තෙවන චාල්ස් රජු හමුවී තිබේ. එංගලන්තයේ සැන්ඩ්‍රින්හැම්හි දී මෙම හමුව සිදුවී ඇති බව විදෙස් මාධ්‍ය වාර්තා පවසයි. යුක්‍රේන ජනාධිපතිවරයාව එහිදී උණුසුම් ලෙස පිළිගෙන ඇති බව සඳහන් වේ. එම හමුව පැයකට ආසන්න කාලයක් පැවති බව විදෙස් මාධ්‍ය වාර්තා කළේය. නායකයින් දෙදෙනා අතර සිදුවු සාකච්ඡාව ඉතා යහපත් මට්ටමක පැවති බව ව්ලොදිමීර් සෙලෙන්ස්කි ප්‍රකාශ කර ඇත.", "url": "https://sinhala.adaderana.lk/news/207239"},
{"title": "English අමෙරිකාවේ නිල භාෂාව වෙයි", "body": "ජනාධිපති ඩොනල්ඩ් ට්‍රම්ප් විධායක නියෝගයක් අත්සන් තබමින් ඉංග්‍රීසි භාෂාව අමෙරිකාවේ නිල භාෂාව ලෙස නම් කර තිබේ. ඊට අනුව වෙනත් භාෂාවල ලේඛන සහ සේවා සපයනවා ද නැද්ද යන්න තෝරාගැනීමේ අවස්ථාව රජයේ ආයතනවලට හිමි වේ. නව නීතිය මගින් අහෝසි කෙරුණේ 2000 දී හිටපු ජනාධිපති බිල් ක්ලින්ටන් අත්සන් කළ ඉංග්‍රීසි නොවන පිරිසට භාෂා ආධාර සැපයිය යුතු බවට පනවා තිබූ නියෝගයකි.", "url": "https://sinhala.adaderana.lk/news/207251"},
{"title": "යුක්‍රේනයට එරෙහිව අමෙරිකාවෙන් දැඩි තීරණයක්", "body": "යුක්‍රේනයට ලබාදෙන සියලුම හමුදා ආධාර අත්හිටුවීමට අමෙරිකාව පියවර ගෙන තිබේ. පසුගිය සතියේ යුක්‍රේන ජනාධිපති ව්ලොදිමීර් සෙලෙන්ස්කි සහ අමෙරිකානු ජනාධිපති ඩොනල්ඩ් ට්‍රම්ප් අතර ඇතිවූ වචන හුවමාරුවෙන් අනතුරුව මෙම තීරණය ගෙන ඇති බව විදෙස් මාධ්‍ය වාර්තා කළේය. යුක්‍රේනය සහ රුසියාව අතර පවතින ගැටුම් නතර කර සාමය ස්ථාපිත කිරීමට කටයුතු කළ යුතු බවට අමෙරිකානු ජනාධිපතිවරයා යුක්‍රේන ජනාධිපතිවරයාට දැනුම් දෙනු ලැබීය. ඒ අනුව අදාළ අරමුණ කරා ගමන් කිරීමට බලකිරීමක් වශයෙන් අමෙරිකාව විසින් යුක්‍රේනයට ලබාදෙන හමුදා ආධාර සියල්ල අත්හිටුවීමට තීරණය කර ඇති බව ධවල මන්දිරය සඳහන් කර ඇත.", "url": "https://sinhala.adaderana.lk/news/207277"},
{"title": "ට්‍රම්ප් - සෙලෙන්ස්කි උණුසුම් වාදයෙන් පසු යුරෝපා නායකයින් රැසකගේ සහාය යුක්‍රේනයට", "body": "යුක්‍රේන ජනාධිපති වොලොදිමීර් සෙලෙන්ස්කිගේ අමෙරිකානු සංචාරය මේ වන විට ලොව පුරා අවධානයට ලක්ව තිබේ. ඒ යුක්‍රේන ජනාධිපති වොලොදිමීර් සෙලෙන්ස්කි සහ අමෙරිකානු ජනාධිපති ඩොනල්ඩ් ට්‍රම්ප් අතර ධවල මන්දිරයේ දී පැවති හමුව උණුසුම් වචන හුවමාරුවකින් අවසන් වීමත් සමගිනි. රුසියා - යුක්‍රේන යුද්ධය සම්බන්ධයෙන් සාකච්ඡා වූ අවස්ථාවේ ජනාධිපතිවරුන් දෙපළ අතර මෙම උණුසුම් වචන හුවමාරුව සිදුව තිබූ අතර එය ලෝක මාධ්‍ය වෙත ද විවෘත වීම විශේෂත්වයකි. යුද්ධය ආරම්භ කිරීමට මූලික වූ රුසියානු ජනාධිපති ව්ලැද්මීර් පුටින්ට සහය නොදක්වන ලෙස අමෙරිකානු ජනාධිපතිවරයාගෙන් ඉල්ලීමක් සිදු කිරීම, යුක්‍රේන ජනාධිපතිවරයාගේ අරමුණ වී තිබුණ ද ඒ සම්බන්ධයෙන් ඇතිවූ සාකච්ඡාවේ දී ට්‍රම්ප් ජනාධිපතිවරයාට සහ එරට උප ජනාධිපති ජේඩී වාන්ස් හට අගෞරව වන ආකාරයේ ප්‍රකාශ සිදුකළ බවට ඔවුන් විසින් යුක්‍රේන ජනාධිපතිවරයාට චෝදනා කර තිබුණි. ඇතිවූ තත්ත්වයත් සමග යුක්‍රේන ජනාධිපතිවරයාට ධවල මන්දිරයෙන් පිටව යන ලෙස ද දැනුම් දීමක් සිදුකර ඇති බව විදෙස් මාධ්‍ය වාර්තා කළේය. සාකච්ඡාවෙන් පසු අදහස් දක්වමින් අමෙරිකානු ජනාධිපති ඩොනල්ඩ් ට්‍රම්ප් සඳහන් කර ඇත්තේ යුද ගැටුම් අවසන් කර සාමය ඇති කිරීම සඳහා යුක්‍රේන ජනාධිපතිවරයාගේ කැමැත්තක් නොමැති අතර මිලියන ගණනක ජනතාවගේ ජීවිත පිළිබඳව ද ඔහුට තැකීමක් නොමැති බවය. මේ අතර රාජ්‍ය නායකයින් දෙපළක් අතර ධවල මන්දිරයේ පැවති සාකච්ඡාවක් මෙලෙස උණුසුම් හා මතභේදකාරී ලෙස පැවැත්වෙන ආකාරය දුටු පළමු අවස්ථාව මෙය බව එය ආවරණය කළ මාධ්‍යවේදීන් සඳහන් කර තිබුණි. බ්‍රිතාන්‍ය ප්‍රංශය ඇතුළු රටවල් රැසක රාජ්‍ය නායකයින්ගේ අවධානය ද මේ සම්බන්ධයෙන් යොමුව තිබූ අතර බ්‍රිතාන්‍ය අග්‍රාමාත්‍ය කීර් ස්ටාමර් විසින් අමෙරිකා හා යුක්‍රේන ජනාධිපතිවරුන් දෙපළ සමගම ඒ සම්බන්ධයෙන් සාකච්ඡා කර ඇති බව ද විදෙස් මාධ්‍ය වාර්තා කර තිබුණි. මේ අතර තමා සහ ට්‍රම්ප් ජනාධිපතිවරයා අතර ඇතිවූ මතභේදකාරී තත්ත්වය දෙපාර්ශවයටම යහපත් තත්ත්වයක් නොවන බවට පිළිගන්නා නමුත් දෙරට අතර සබදතා තවදුරටත් පවත්වාගෙන යාමට එය බාධාවක් නොවනු ඇති බවට අපේක්ෂා කරන බව විදෙස් මාධ්‍යයක් වෙත අදහස් දක්වමින් යුක්‍රේන ජනාධිපති වොලොදිමීර් සෙලෙන්ස්කි ප්‍රකාශ කර සිටියේය. මේ අතර මෙම උණුසුම් වචන හුවමාරුවෙන් පසුව යුරෝපා නායකයින් රැසක් යුක්‍රේන ජනාධිපති වොලොදිමීර් සෙලෙන්ස්කි හට සහය පළ කරමින් අදහස් දක්වා ඇත. ප්‍රංශ ජනාධිපති එමානුවෙල් මැක්‍රෝන් ප්‍රකාශ කර ඇත්තේ යුක්‍රේනයට සහය පළ කරමින් රුසියාවට සම්බාධක පැනවීමට මීට වසර 03කට පෙර තම රට ගත් තීරණය තවදුරටත් එලෙසම අනුගමනය කරන බවය. යුක්‍රේනයට ජර්මනිය හා යුරෝපා සංගමය මත විශ්වාසය තැබිය හැකි බව ජර්මානු චාන්සලර් ඕලාෆ් ස්කොල්ස් ප්‍රකාශ කර ඇති අතර ඉතාලි අග්‍රාමාත්‍ය ජෝර්ජියා මෙලෝනි සදහන් කර ඇත්තේ යුක්‍රේන යුද්ධය පිලිබද සාකච්ඡා කිරීම සදහා අමෙරිකාව, යුරෝපය හා ඊට සම්බන්ධ පාර්ශ්ව අතර හදිසි සමුළුවක් කැදවිය යුතු බවය. යුක්‍රේනයට අඛණ්ඩව සහය ලබාදෙන බවට සහතික වී ඇති බ්‍රිතාන්‍ය අග්‍රාමාත්‍ය කීර් ස්ටාමර්, කල්පවතින සාමයක් ලගා කර ගැනීම සදහා හැකි සෑම සහයෝගයක්ම ලබාදෙන බව ප්‍රකාශ කර ඇත.", "url": "https://sinhala.adaderana.lk/news/207191"},
{"title": "ඔස්කාර් සම්මාන බෙදී ගිය හැටි", "body": "2025 ඔස්කාර් සම්මාන උළෙලේ හොඳම සහාය නළුවාට හිමි ඔස්කාර් සම්මානය කීරාන් කල්කින් දිනා ගෙන තිබේ. ඒ ඔහු රංගනයෙන් දැයක වූ \"A Real Pain\" චිත්‍ර පටය සඳහායි. මෙය ඔහුගේ ඔස්කාර් සම්මානයක් හිමි වූ පළමු අවස්ථාව වන අතර ඔස්කාර් සම්මාන සඳහා නිර්දේශ වූ පළමු අවස්ථාව බවද සඳහන් වේ. 97 වන වරටත් පැවැත්වූ ඔස්කාර් සම්මාන උළෙල ඊයේ (02) අමෙරිකාවේ ලොස් ඇන්ජලීස් නුවර පැවැත් විය. කීරාන් කල්කින් පළමු වරට වයස අවුරුදු 7 දී “Home Alone” චිත්‍රපටයේ ළමා චරිතයක්  සඳහා රංගනයෙන් දායක වී තිබේ. මේ අතර හොඳම සහාය නිලය සඳහා හිමි සම්මානය හිමි වුයේ 'Emilia Perez'චිත්‍ර පටයේ රංගනයෙන් දායක වූ සෝයි සල්ඩානාටය. හොඳම නළුවා ලෙස සම්මාන දිනාගත්තේ 'The Brutalist'චිත්‍රපටයේ රංගනය වෙනුවෙන් ඇඩ්‍රියන් බ්‍රෝඩි ය.  එමෙන්ම \"Anora\" චිත්‍රපටය වෙනුවෙන් මිකී මැඩිසන් හොඳම නිළියට හිමි ඔස්කාර් සම්මානය දිනා ගත්තාය. හොඳම චිත්‍රපටයට හිමි සම්මානය හිමි වුයේ  \"Anora\" චිත්‍රපටයටයි. හොඳම අධ්‍යක්ෂණය සඳහා හිමි සම්මානය ද හිමිකර ගත්තේ \"Anora\" චිත්‍රපටයේ  අධ්‍යක්ෂක ෂෝන් බේකර් විසිනි.", "url": "https://sinhala.adaderana.lk/news/207241"},
{"title": "බොලිවියාවේ බස් රථ අනතුරකින් 37ක් මරුට", "body": "බොලිවියාවේ දී බස් රථ දෙකක් එකිනෙක ගැටීමෙන් සිදුවූ අනතුරකින් පුද්ගලයින්  37 දෙනෙකු මියගොස් තිබේ. අනතුරින් තවත් 39 දෙනෙකු තුවාල ලබා ඇති අතර ඔවුන්ගේ අනන්‍යතාව මෙතෙක් අනාවරණ කර නොමැත. මූලික විමර්ශන අනුව සැක කෙරෙන්නේ අධික වේගය අනතුරට හේතුවන්නට ඇති බවය. අනතුරට ලක්වූ එක් බසයක ගමන් කරමින් සිට ඇත්තේ එරට සුප්‍රසිද්ධ ඔරුරෝ සැණකෙළිය වෙත ගමන් කරමින් සිටි පිරිසක් බව වාර්තා වෙයි. කෙසේ වුවද අනතුරින් මියගිය හෝ තුවාල ලැබූ පිරිසගේ අනන්‍යතාව පිළිබඳ මෙතෙක් අනාවරණ කර නොමැත. බොලිවියාවෙන් නිරන්තරයෙන් මෙවැනි මාරාන්තික රිය අනතුරු වාර්තා වෙයි. ඉන් බහුතරයක් වාර්තා වන්නේ පොටොසි කලාපයෙනි. පොටොසි කලාපය කඳුකර කලාපයක් වීම සහ මාර්ග නඩත්තු කිරීම් නිසියාකාරව සිදු නොකිරීම ඊට හේතු ලෙස සඳහන්ය.", "url": "https://sinhala.adaderana.lk/news/207211"},
{"title": "කැනඩාව - මෙක්සිකෝව සහ චීනයට කුමක් වෙයි ද ?", "body": "අමෙරිකාවේ ට්‍රම්ප් පරිපාලනය කැනඩාව සහ මෙක්සිකෝව මත ඉහළ නැංවූ සියයට 25ක තීරුබදු අද (04) සිට ක්‍රියාත්මක වෙයි. එමෙන්ම චීන ආනයන මත ඉහළ නැංවූ තීරුබදු ක්‍රමය ද අද සිට ක්‍රියාත්මකය. අමෙරිකාව මෙම තීරණය ගත්තේ අදාළ රටවල සිට එරටට නීතිවිරෝධීව මත්ද්‍රව්‍ය ගලාඒම වැළැක්වීමේ අරමුණින් ය. මෙම තීන්දුවත් සමඟ කොටස් වෙළෙඳපොළ මිල පහත වැටී ඇති අතර, අමෙරිකානු ආනයන මත ද එවැනිම බදු පනවන බවට අදාළ රටවල් තුනම අවධාරණය කර තිබුණි. ඩොනල්ඩ් ට්‍රම්ප් ඉකුත් සතියේදී ද චීනයට සියයට 10 ක නව තීරුබදු පැනවීමක් සිදුකරන බව නිවේදනය කර තිබුණි. ඉකුත් සඳුදා අත්සන් කළ නව විධායක නියෝගය අනුව එම ප්‍රතිශතය සියයට 20ක් දක්වා ඉහළ යනු ඇති බව විදෙස් මාධ්‍ය පවසයි.", "url": "https://sinhala.adaderana.lk/news/207306"},
{"title": "ඉන්දීය විදේශ ඇමති බ්‍රිතාන්‍යයට", "body": "ඉන්දීය විදේශ අමාත්‍ය එස් ජයශංකර් බ්‍රිතාන්‍යයේ නිල සංචාරයක් සිදුකරන බව ඉන්දීය මාධ්‍ය පවසයි. එම සංචාරයෙන් අනතුරුව ඔහු අයර්ලන්තයට පැමිණීමට නියමිතය. සහයෝගීතාව තවදුරටත් ඉහළ නැංවීම සඳහා මාර්ග ගවේෂණය කිරීම අරමුණු කර ගනිමින් මෙම සංචාරය සිදු කෙරෙන බව ඉන්දීය විදේශ කටයුතු අමාත්‍යංශය පවසා තිබේ. එස්. ජයශංකර් ප්‍රථමයෙන් ලන්ඩනයට පැමිණ බ්‍රිතාන්‍ය විදේශ ලේකම් සමඟ ද්විපාර්ශ්වික, කලාපීය සහ ගෝලීය ගැටලු පිළිබඳව සාකච්ඡා පවත්වනු ඇති. එහිදී ඔවුන් යුක්‍රේන අර්බුදය සම්බන්ධයෙන් ද සාකච්ඡා කරනු ඇතැයි අපේක්ෂිතය. එමෙන්ම ඉන්දියාව සහ එක්සත් රාජධානිය අතර යෝජිත නිදහස් වෙළෙඳ ගිවිසුම සම්බන්ධයෙන් ද මෙහිදී ඉහළ පෙළේ සාකච්ඡාවක් පවත්වනු ඇතැයි වාර්තා වෙයි.", "url": "https://sinhala.adaderana.lk/news/207305"},
{"title": "පාකිස්තානයේ හමුදා පරිශ්‍රයකට ත්‍රස්ත ප්‍රහාරයක්", "body": "සටන්කාමී කණ්ඩායමකට අයත් මරාගෙන මැරෙන බෝම්බකරුවන් පිරිසක් වයඹදිග පාකිස්තානයේ හමුදා පරිශ්‍රයකට පුපුරණ ද්‍රව්‍ය පිරවූ මෝටර් රථ දෙකක් ‍රැගෙනවිත් පුපුරවා හැර ඇති බව විදෙස් මාධ්‍ය වාර්තා කරයි. එහිදී සිදුවූ දැවැන්ත පිපිරීම් හමුවේ සිවිල් වැසියන් 9 දෙනෙකු මියගොස් ඇත. සිද්ධියෙන් අවම වශයෙන් තවත් 20 දෙනෙකු තුවාල ලබා ඇති බවත් විදෙස් මාධ්‍ය පවසයි. එරට වාර්තා පෙන්වා දෙන්නේ මරාගෙන මැරෙන බෝම්බකරුවන්ගෙන් පසුව සටන්කාමීන් 12 දෙනෙකු පරිශ්‍රයට කඩාවැදීමට උත්සාහ කර ඇති බවය.", "url": "https://sinhala.adaderana.lk/news/207330"},
{"title": "ඉන්දීය විදේශ ඇමති බ්‍රිතාන්‍ය අගමැති හමුවෙයි", "body": "ඉන්දීය විදේශ ඇමති එස්. ජයශංකර් සහ බ්‍රිතාන්‍ය අග්‍රාමාත්‍යවරයා අතර හමුවක් සිදුවී තිබේ. ඒ ජයශංකර්ගේ බ්‍රිතාන්‍ය සංචාරය අතරතුරදීය. මෙම හමුවේදී ද්විපාර්ශ්වික සහයෝගීතාවය සහ රුසියානු-යුක්‍රේන ගැටුම පිළිබඳ එක්සත් රාජධානියේ ඉදිරි දර්ශනය සම්බන්ධයෙන් ද සාකච්ඡා කර තිබේ.", "url": "https://sinhala.adaderana.lk/news/207328"},
{"title": "අමෙරිකාවේ රහස් සේවයට ගිය පුංචි DJ", "body": "අමෙරිකානු ජනාධිපති ඩොනල්ඩ් ට්‍රම්ප්ගේ නියමයෙන් 13 හැවිරිදි පිරිමි ළමයෙකු අමෙරිකාවේ එක්සත් ජනපද රහස් සේවයේ නියෝජිතයෙකු ලෙස බඳවා ගෙන තිබේ. ඔහු නමින් DJ ය. මීට වසර 06කට පෙර පුංචි DJට මොළය ආශ්‍රිත පිළිකා රෝගී තත්ත්වයක් වැලඳී තිබුණි. කෙසේ වෙතත් එම රෝග තත්ත්වය මේවන විට සුව වී ඇතැයි විදෙස් මාධ්‍ය වාර්තා කර තිබුණි. පුංචි DJ අමෙරිකානු ආරක්ෂක සේවයට බැඳීමට දැඩි ආශාවකින් සිට තිබුණි. එය අගයකිරීමක් ලෙස ජනාධිපති ඩොනල්ඩ් ට්‍රම්ප් විසින් එක්සත් ජනපද රහස් සේවයේ නියෝජිතයෙකු ලෙස DJ ව බඳවා ගෙන තිබේ.", "url": "https://sinhala.adaderana.lk/news/207332"},
{"title": "නේපාලයේ භූ කම්පනයක්", "body": "නේපාලයේ අද (28) අළුයම භූ කම්පනයක් සිදුව ඇති බව විදෙස් මාධ්‍ය වාර්තා කරයි. එය රිච්ටර් මාපකයේ 6.1ක ප්‍රබලත්වයක් සටහන් වී ඇත. කත්මණ්ඩු අගනුවරට කිලෝමීටර් 65ක් දුරින් පිහිටි මධ්‍යම නේපාලයේ  සින්දුපල්චොව්ක් දිස්ත්‍රික්කයට අයත් භයිරව්කුන්ඩා ප්‍රදේශයේ මෙය සිදුව තිබේ. නේපාලයේ භූ කම්පන නිරීක්ෂණ සහ පර්යේෂණ මධ්‍යස්ථානය වාර්තා කළේ එරට වේලාවෙන් අලුයම 2:51ට පමණ මෙය සිදුව ඇති බවයි. මෙය නේපාලයේ ප්‍රදේශ කිහිපයක, විශේෂයෙන් නැගෙනහිර සහ මධ්‍යම ප්‍රදේශවල ජනතාවට දැනී ඇත. එමෙන්ම නේපාලයට උතුරු දෙසින් පිටිටි ටිබෙටය, චීනයේ මායිම් ප්‍රදේශවලට මෙන්ම නේපාලයට දකුණු දෙසින් පිහිටි ඉන්දියාවට පවා මෙහි කම්පනය දැනී තිබේ. මෙම භූ කම්පනයෙන් සිදු වූ හානිය හෝ ජීවිත හානි පිළිබඳ වාර්තා නොවන අතර, සිදු වූ හානිය නේපාල බලධාරීන් තක්සේරු කරමින් සිටී.", "url": "https://sinhala.adaderana.lk/news/207138"},
{"title": "පාප්වහන්සේගේ සෞඛ්‍ය තත්ත්වය ස්ථාවරයි", "body": "ශ්වසන අපහසුතා අවස්ථා දෙකකට මුහුණ දීමෙන් පසු ෆ්‍රැන්සිස් පාප් වහන්සේගේ රෝගී තත්ත්වය ස්ථාවර වෙමින් ඇති බව වතිකානුව පවසයි. 88 හැවිරිදි පාප් වහන්සේ පෙබරවාරි මැද භාගයේ සිට නියුමෝනියාව සඳහා ප්‍රතිකාර ලබමින් රෝහල් ගතව පසුවෙයි. කෙසේවෙතත් උන්වහන්සේ කෘත්‍රීම ස්වසන ආධාරයක් ඔක්සිජන් ලබා ගනිමින් පසුවන බව සඳහන්ය. දින කිහිපයක් හුස්ම ගැනීමේ අපහසුතා අත්විඳීමෙන් පසු පෙබරවාරි මස 14 වන දින පාප් වහන්සේ රෝහල් ගත කරීමට පියවර ගෙන තිබුණි. වතිකානුව පවසන්නේ පාප් වහන්සේගේ සෞඛ්‍ය තත්ත්වය පිළිබඳව නිරන්තර අවධානයෙන් පසුවන අතර උන්වහන්සේ සම්පූර්ණයෙන්ම අසාධ්‍ය තත්ත්වයෙන් මිදී නොමැති බවය.", "url": "https://sinhala.adaderana.lk/news/207323"},
{"title": "චීනය අමෙරිකාවට අභියෝග කරයි", "body": "අමෙරිකාව සමග ඕනෑම ආකාරයේ යුද්ධයකට සූදානම් බව චීනය පවසයි. අමෙරිකානු ජනාධිපති ඩොනල්ඩ් ට්‍රම්ප් විසින් චීනය ඉලක්ක කර ගනිමින් වෙළෙඳ භාණ්ඩ සඳහා වන බදු ඉහළ නැංවීම පිළිබඳ අප්‍රසාදය පළ කරමින් වොෂිංටන්හි චීන තනාපති කාර්යාලය මෙම අනතුරු ඇඟවීම සිදුකර ඇති බව විදෙස් මාධ්‍ය සඳහන් කරයි. අමෙරිකාවට අවශ්‍ය වන්නේ යුද්ධයක් නම් එය වෙළෙඳ හෝ වෙනත් කුමන ආකාරයකින් වුවද එහි අවසානය සනිටුහන් කිරීමට චීනය සූදානම් බව චීන තනාපති කාර්යාලය සිය X ගිණුමේ සටහනක් තබමින් ද සඳහන් කර තිබේ. මේ අතර මේ වසරේදී චීන රජයේ ආරක්ෂක වියදම් සියයට 7.2කින් ඉහළ නංවන බවට චීන අග්‍රාමාත්‍ය ලීක් කියෑන්ග් පසුගියදා ප්‍රකාශ කළේය.", "url": "https://sinhala.adaderana.lk/news/207387"},
{"title": "පාකිස්තාන හා ඇෆ්ගනිස්තාන ජනතාවට අමෙරිකාවට ඇතුළුවීම වැළැක්වීමට සැරසෙයි", "body": "පාකිස්තාන හා ඇෆ්ගනිස්තාන ජාතිකයින්ට අමෙරිකාවට ඇතුළුවීමට තහනම් කිරීමට ට්‍රම්ප් පරිපාලනය සැලසුම් කර ඇති බව වාර්තා වෙයි. ආරක්ෂක අවදානම සැලකිල්ලට ගනිමින් අදාළ රටවල් දෙකේ ජනතාව සඳහා මෙලෙස සංචාරක තහනමක් පැනවීමට සැලසුම් කර ඇති බව පැවසෙයි. පාකිස්තානය හා ඇෆ්ගනිස්තානයට අමතරව අමෙරිකාවට ඇතුළුවීමට තහනම් කෙරෙන රටවල් කිහිපයක් ඇතුළත් ලැයිස්තුවක් ට්‍රම්ප් පරිපාලනය විසින් ඉදිරියේදී ප්‍රකාශයට පත්කිරීමට සැලසුම් කර ඇති බවද විදෙස් වාර්තා පෙන්වා දෙයි. ඩොනල්ට් ට්‍රම්ප් සිය පළමු ධුර කාලයේදී ද මෙලෙස රටවල් කිහිපයක් සඳහා තහනමක් පැනවීමට සැලසුම් කර තිබුණි.", "url": "https://sinhala.adaderana.lk/news/207383"}